<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude">
   <teiHeader xml:lang="slv">
      <fileDesc>
         <titleStmt>
            <title xml:lang="slv" type="main" level="m">Sejni zapisi Skupščine Socialistične
               republike Slovenije za 10. sklic (1986-1990), št. zvezka 82</title>
            <title xml:lang="slv" type="sub" level="m">Zbor občin, 43. seja (26. julij 1989)</title>
            <title xml:lang="slv" type="desc">Elektronska izdaja</title>
            <respStmt>
               <persName>Andrej Pančur</persName>
               <resp>Kodiranje TEI in računalniški zapis</resp>
            </respStmt>
            <respStmt>
               <persName>Marta Rendla</persName>
               <resp>Preverjanje in validacija OCR</resp>
            </respStmt>
            <respStmt>
               <persName>Andrej Pančur</persName>
               <resp>Validacija metapodatkov uvoženih iz SIstory</resp>
            </respStmt>
         </titleStmt>
         <publicationStmt>
            <publisher>Inštitut za novejšo zgodovino, Zgodovina Slovenije - SIstory</publisher>
            <distributor>DARIAH-SI</distributor>
            <idno type="URN">http://www.sistory.si/SISTORY:ID:16217</idno>
            <pubPlace>http://www.sistory.si/SISTORY:ID:16217</pubPlace>
            <pubPlace>https://github.com/SIstory/Sejni_zapiski/tree/master/1989-07-26</pubPlace>
            <availability status="free">
               <licence>http://creativecommons.org/licenses/by/4.0/</licence>
               <p>To delo je ponujeno pod <ref target="http://creativecommons.org/licenses/by/4.0/"
                     >Creative Commons Priznanje avtorstva 4.0 International licenco</ref></p>
            </availability>
            <date when="2015-01-16+01:00">16. 1. 2015</date>
         </publicationStmt>
         <sourceDesc>
            <biblStruct>
               <analytic xml:id="sistory.16218">
                  <idno>SISTORY:ID:16218#page=3</idno>
                  <title xml:lang="slv" type="main" level="a">Zbor občin, 43. seja (26. julij
                     1989)</title>
                  <title xml:lang="slv" type="sub" level="a">Sejni zapisi Skupščine Socialistične
                     republike Slovenije za 10. sklic (1986-1990), št. zvezka 82</title>
                  <textLang xml:lang="slv" mainLang="slv">slovenski</textLang>
                  <textLang xml:lang="eng" mainLang="slv">Slovenian</textLang>
               </analytic>
               <monogr xml:id="sistory.16217">
                  <title xml:lang="slv" type="main" level="m">Sejni zapisi Skupščine Socialistične
                     republike Slovenije za 10. sklic (1986-1990), št. zvezka 82</title>
                  <title xml:lang="slv" type="sub" level="m">Zbor občin, 43. seja (26. julij
                     1989)</title>
                  <imprint>
                     <biblScope type="vol">82</biblScope>
                     <publisher>Skupščina Socialistične republike Slovenije</publisher>
                     <date when="1989">1989</date>
                  </imprint>
               </monogr>
               <series>
                  <title>Sejni zapisi Skupščine Socialistične republike Slovenije</title>
               </series>
            </biblStruct>
            <biblFull corresp="#sistory.16217">
               <titleStmt>
                  <title type="main">Sejni zapisi Skupščine Socialistične republike Slovenije za 10.
                     sklic (1986-1990), št. zvezka 82</title>
                  <title type="sub">Zbor občin, 43. seja (26. julij 1989)</title>
               </titleStmt>
               <publicationStmt>
                  <publisher>Skupščina Socialistične republike Slovenije</publisher>
                  <date when="1989">1989</date>
                  <availability status="free">
                     <licence target="http://creativecommons.org/publicdomain/mark/1.0/"
                        xml:lang="slv">Avtorske pravice so potekle, delo je v javni
                        domeni.</licence>
                     <licence target="http://creativecommons.org/publicdomain/mark/1.0/"
                        xml:lang="eng">Public Domain Mark 1.0</licence>
                  </availability>
               </publicationStmt>
            </biblFull>
         </sourceDesc>
      </fileDesc>
      <encodingDesc>
         <projectDesc>
            <p>XML na portalu Zgodovina Slovenije - SIstory narejen v okviru izvajanja
               infrastrukturnega programa Inštituta za novejšo zgodovino</p>
         </projectDesc>
         <!-- Vključena classDecl/taxonomy -->
         <xi:include href="../taxonomy.xml"/>
      </encodingDesc>
      <profileDesc>
         <langUsage>
            <language ident="slv" xml:lang="slv">slovenski</language>
            <language ident="slv" xml:lang="eng">Slovenian</language>
            <language ident="en" xml:lang="sl">angleški</language>
            <language ident="en" xml:lang="en">English</language>
         </langUsage>
         <textClass>
            <keywords>
               <list>
                  <item xml:lang="slv">predstavniška telesa</item>
                  <item xml:lang="eng">representative bodies</item>
                  <item xml:lang="slv">stenografski zapisniki</item>
                  <item xml:lang="eng">stenographical minutes</item>
                  <item xml:lang="slv">Socialistična republika Slovenija</item>
                  <item xml:lang="eng">Socialist Republic of Slovenia</item>
                  <item xml:lang="slv">družbeno samoupravljanje</item>
                  <item xml:lang="eng">social self-management</item>
                  <item xml:lang="slv">10. sklic (1986-1990)</item>
                  <item xml:lang="eng">10th term (1986-1990)</item>
               </list>
            </keywords>
         </textClass>
      </profileDesc>
      <revisionDesc>
         <change when="2015-01-16">
            <name>Andrej Pančur</name>: izvoz in preverjanje metapodatkov iz SIstory, izdelava
            teiHeader</change>
         <change when="2015-01-16">
            <name>Andrej Pančur</name>: označil TEI stil (tei:sp) za docx2tei konverzijo</change>
         <change when="2015-01-16">
            <name>Marta Rendla</name>: pregled in poprava OCR v DOCX</change>
      </revisionDesc>
   </teiHeader>
   <text>
      <front>
         <docTitle>
            <titlePart>ZBOR OBČIN SKUPŠČINE SOCIALISTIČNE REPUBLIKE SLOVENIJE</titlePart>
            <titlePart>Sejni zapiski</titlePart>
            <titlePart>43. seja - 26. julij 1989</titlePart>
         </docTitle>
         <div type="contents">
            <pb n="I/1" xml:id="pb.I.1"/>
            <head>VSEBINA</head>
            <p>ZBOR OBČIN SKUPŠČINE SOCIALISTIČNE REPUBLIKE SLOVENIJE (43. seja - 26. julij
               1989)</p>
            <p>PRED DNEVNIM REDOM:</p>
            <list type="ordered">
               <item>1.Izvolitev verifikacije komisije in poročilo 1</item>
            </list>
            <p>GOVORNIK:</p>
            <p>Tomaž Grom 2</p>
            <list type="ordered">
               <item>2.Določitev dnevnega reda 2</item>
            </list>
            <p>GOVORNIKI:</p>
            <p>Lado Škrjanec 3</p>
            <p>Janez Kučan 4</p>
            <p>Lojze Klemenčič 4</p>
            <p>DNEVNI RED:</p>
            <list type="ordered">
               <item>1.Odobritev zapisnika 42. seje zbora 5</item>
            </list>
            <p>(Seja je bila prekinjena zaradi skupnega zasedanja)</p>
            <list type="ordered">
               <item>2.Predlog za izdajo zakona o spremembi zakona o pokojninskem in invalidskem
                  zavarovanju s predlogom zakona (5. točka dnevnega reda) 6</item>
            </list>
            <p>GOVORNIK:</p>
            <p>Miran Kalčič 6</p>
            <list type="ordered">
               <item>3.Ustavni zakon o spremembah ustavnega zakona za izvedbo amandmajev k Ustavi
                  SFRJ (8. točka dnevnega reda) 8</item>
               <item>4.Delovno besedilo predloga amandmajev k ustavi SRS 9</item>
            </list>
            <p>GOVORNIKI:</p>
            <p>Vukašin Lutovac 9</p>
            <p>Franc Perko 10</p>
            <p>Pavla Križman 11</p>
            <p>Jože Kerekeš 12</p>
            <p>Borut Plavšak 13</p>
            <p>Jože Damiš 15</p>
            <p>Gorazd Žmavc 16</p>
            <p>Ivica Kavčič 16</p>
            <p>Janko Česnik 17</p>
            <pb n="I/2" xml:id="pb.I.2"/>
            <p>Ivica Kavčič 18</p>
            <p>Vukašin Lutovac 19</p>
            <p>Tone Jerovšek 20</p>
            <p>Gorazdan Šinigoj 20</p>
            <list type="ordered">
               <item>5.Poročilo Izvršnega sveta Skupščine SR Slovenije o izvajanju družbenega plana
                  SR Slovenije za obdobje 1986-1990 (3. točka dnevnega reda) 21</item>
            </list>
            <p>GOVORNIKI:</p>
            <p>Vili Treven 22</p>
            <p>Todor Dmitriovič 23</p>
            <p>Matija Vračič 26</p>
            <p>Marjan Ašič 27</p>
            <p>Janez Kučan 29</p>
            <p>Jože Kerekeš 31</p>
            <p>Boris Gabrič 32</p>
            <p>Ivica Kavčič 33</p>
            <p>Borut Plavšak 34</p>
            <p>Ivanka Komprej 37</p>
            <p>Aleksander Ravnikar 37</p>
            <list type="ordered">
               <item>6.Predlog zakona o spremembah in dopolnitvah zakona o notranjih zadevah</item>
            </list>
            <p>(4. točka dnevnega reda) 39</p>
            <list type="ordered">
               <item>7.Predlog zakona o spremembah in dopolnitvah zakona o določitvi obveznosti
                  plačevanja prispevka za pospeševanje družbeno organizirane tržne proizvodnje
                  hrane, zagotavljanje nemotene osnove oskrbe in za blagovne rezerve (6. točka
                  dnevnega reda) 40</item>
            </list>
            <p>GOVORNIKI:</p>
            <p>Lojze Klemenčič 40</p>
            <p>Vlado Pogorevčnik 43</p>
            <p>Franci Krumberger 45</p>
            <p>Edo Bohinc 46</p>
            <p>Janez Kučan 46</p>
            <p>Lojze Klemenčič 47</p>
            <list type="ordered">
               <item>8.Predlog zakona o zagotavljanju dela sredstev za nujno oskrbo s pitno vodo na
                  Dravskem polju v letih 1989 in 1990 (7. točka dnevnega reda) 49</item>
            </list>
            <p>GOVORNIKI:</p>
            <p>Janez Piskar 49</p>
            <p>Marjan Ašič 50</p>
            <p>Gorazd Mazej 51</p>
            <pb n="I/3" xml:id="pb.I.3"/>
            <p>9. Poročilo delegacije Skupščine SR Slovenije v Zboru Republik in pokrajin Skupščine
               SRFJ o poteku usklajevanja nekaterih aktov iz pristojnosti Zbora republik in pokrajin
               Skupščine SRFJ (9. točka dnevnega reda) 53</p>
            <p>10. Osnutek zakona o odpisu sredstev, odstopljenih v trajno uporabo organizacijam
               združenega dela in družbenopolitičnim skupnostim (10. točka dnevnega reda) 53</p>
            <p>11.točka dnevnega reda - strogo zaupno ..54</p>
            <p>12. Osnutke zakona o spremembah zakona o zveznih upravnih taksah (12. točka dnevnega
               reda) 54</p>
            <p>13. Predlog dogovora o izdaji doplačilne znamke "I. kongres USAO v Bihaču" (13. točka
               dnevnega reda) 54</p>
            <p>GOVORNIKI:</p>
            <p>Neidentificiran govornik 54</p>
            <p>Edo Bohinc 54</p>
            <p>Vukašin Lutovac 55</p>
            <p>14.Predlog družbenega dogovora o spremembah in dopolnitvah družbenega dogovora o
               skupnih osnovah in merilih za določanje osebnih dohodkov ter drugih prejemkov in
               nadomestil funkcionarjev v organih družbenopolitičnih skupnosti in družbenopolitičnih
               organizacij (14. točka dnevnega reda) 55</p>
            <p>15. Volitve in imenovanja (15. točka dnevnega reda) 56</p>
            <p>GOVORNIK:</p>
            <p>Slavko Osredkar 56</p>
            <p>16. Informacija o preoblikovanju družbenopolitičnih skupnosti v Mariboru</p>
            <p>(16. točka dnevnega reda) 59</p>
            <p>GOVORNIK:</p>
            <p>Uroš Dular 59</p>
            <pb n="I/4" xml:id="pb.I.4"/>
            <p>17. Pobude, predlogi in vprašanja delegatov (17. točka dnevnega reda) 61</p>
            <p>GOVORNIKI:</p>
            <p>Slavko Kleindienst 62</p>
            <p>Tatjana Šubljar 65</p>
            <p>Darinka Šuc-Lah 66</p>
            <p>Miran Bogataj 67</p>
            <p>Milivoj Samar 69</p>
            <p>Slavko Kleindienst 69</p>
            <p>Gorazd Žmavc 70</p>
            <p>Slavko Kleindienst 72</p>
            <p>Franjo Marošek 75</p>
            <p>Borut Plavšak 74</p>
            <p>Marjan Ašič 75</p>
            <p>Ivica Kavčič 75</p>
            <p>17. Seznam govornikov II/l</p>
            <pb n="II/1" xml:id="pb.II.1"/>
         </div>
         <div>
            <head>SEZNAM GOVORNIKOV</head>
            <castList>
               <head>ZBOR OBČIN SKUPŠČINE SOCIALISTIČNE REPUBLIKE SLOVENIJE (43. seja - 26. julij
                  1989)</head>
               <head>GOVORNIKI:</head>
               <castItem><actor xml:id="sp.AšičMarjan">Ašič Marjan</actor>
                  <ref target="#pb.27">27</ref>, <ref target="#pb.50">50</ref>, <ref target="#pb.75"
                     >75</ref></castItem>
               <castItem><actor xml:id="sp.BogatajMiran">Bogataj Miran</actor>
                  <ref target="#pb.67">67</ref></castItem>
               <castItem><actor xml:id="sp.BohincEdo">Bohinc Edo</actor>
                  <ref target="#pb.46">46</ref>, <ref target="#pb.54">54</ref></castItem>
               <castItem><actor xml:id="sp.ČesnikJanko">Česnik Janko</actor>
                  <ref target="#pb.17">17</ref></castItem>
               <castItem><actor xml:id="sp.DamišJože">Damiš Jože</actor>
                  <ref target="#pb.15">15</ref></castItem>
               <castItem><actor xml:id="sp.DmitrovičTodor">Dmitrovič Todor</actor>
                  <ref target="#pb.23">23</ref></castItem>
               <castItem><actor xml:id="sp.DularUroš">Dular Uroš</actor>
                  <ref target="#pb.59">59</ref></castItem>
               <castItem><actor xml:id="sp.GabričBoris">Gabrič Boris</actor>
                  <ref target="#pb.32">32</ref></castItem>
               <castItem><actor xml:id="sp.GromTomaž">Grom Tomaž</actor>
                  <ref target="#pb.2">2</ref></castItem>
               <castItem><actor xml:id="sp.JerovšekTone">Jerovšek Tone</actor>
                  <ref target="#pb.20">20</ref></castItem>
               <castItem><actor xml:id="sp.KalčičMiran">Kalčič Miran</actor>
                  <ref target="#pb.6">6</ref></castItem>
               <castItem><actor xml:id="sp.KavčičIvica">Kavčič Ivica</actor>
                  <ref target="#pb.16">16</ref>, <ref target="#pb.18">18</ref>, <ref target="#pb.33"
                     >33</ref>, <ref target="#pb.75">75</ref></castItem>
               <castItem><actor xml:id="sp.KerekešJože">Kerekeš Jože</actor>
                  <ref target="#pb.12">12</ref>, <ref target="#pb.31">31</ref></castItem>
               <castItem><actor xml:id="sp.KleindienstSlavko">Kleindienst Slavko</actor>
                  <ref target="#pb.62">62</ref>, <ref target="#pb.69">69</ref>, <ref target="#pb.72"
                     >72</ref></castItem>
               <castItem><actor xml:id="sp.KlemenčičLojze">Klemenčič Lojze</actor>
                  <ref target="#pb.4">4</ref>, <ref target="#pb.40">40</ref>, <ref target="#pb.47"
                     >47</ref></castItem>
               <castItem><actor xml:id="sp.KomprejIvanka">Komprej Ivanka</actor>
                  <ref target="#pb.37">37</ref></castItem>
               <castItem><actor xml:id="sp.KrižmanPavla">Križman Pavla</actor>
                  <ref target="#pb.11">11</ref></castItem>
               <castItem><actor xml:id="sp.KrumbergerFranci">Krumberger Franci</actor>
                  <ref target="#pb.45">45</ref></castItem>
               <castItem><actor xml:id="sp.KučanJanez">Kučan Janez</actor>
                  <ref target="#pb.4">4</ref>, <ref target="#pb.29">29</ref>, <ref target="#pb.46"
                     >46</ref></castItem>
               <castItem><actor xml:id="sp.LutovacVukašin">Lutovac Vukašin</actor>
                  <ref target="#pb.9">9</ref>, <ref target="#pb.19">19</ref>, <ref target="#pb.55"
                     >55</ref></castItem>
               <castItem><actor xml:id="sp.MarošekFranjo">Marošek Franjo</actor>
                  <ref target="#pb.7">7</ref>, <ref target="#pb.3">3</ref></castItem>
               <castItem><actor xml:id="sp.MazejGorazd">Mazej Gorazd</actor>
                  <ref target="#pb.51">51</ref></castItem>
               <castItem><actor xml:id="sp.Neidentificiran">Neidentificiran govornik</actor>
                  <ref target="#pb.54">54</ref></castItem>
               <castItem><actor xml:id="sp.OsredkarSlavko">Osredkar Slavko</actor>
                  <ref target="#pb.56">56</ref></castItem>
               <castItem><actor xml:id="sp.PerkoFranc">Perko Franc</actor>
                  <ref target="#pb.10">10</ref></castItem>
               <castItem><actor xml:id="sp.PiskarJanez">Piskar Janez</actor>
                  <ref target="#pb.49">49</ref></castItem>
               <castItem><actor xml:id="sp.PlavšakBorut">Plavšak Borut</actor>
                  <ref target="#pb.13">13</ref>, <ref target="#pb.34">34</ref>, <ref target="#pb.74"
                     >74</ref></castItem>
               <castItem><actor xml:id="sp.PogorevčnikVlado">Pogorevčnik Vlado</actor>
                  <ref target="#pb.43">43</ref></castItem>
               <castItem><actor xml:id="sp.RavnikarAleksander">Ravnikar Aleksander</actor>
                  <ref target="#pb.37">37</ref></castItem>
               <castItem><actor xml:id="sp.SamarMilivoj">Samar Milivoj</actor>
                  <ref target="#pb.68">68</ref></castItem>
               <castItem><actor xml:id="sp.ŠinigojGrozdan">Šinigoj Grozdan</actor>
                  <ref target="#pb.20">20</ref></castItem>
               <castItem><actor xml:id="sp.ŠkrjanecLado">Škrjanec Lado</actor>
                  <ref target="#pb.3">3</ref></castItem>
               <castItem><actor xml:id="sp.ŠtubljarTatjana">Štubljar Tatjana</actor>
                  <ref target="#pb.65">65</ref></castItem>
               <castItem><actor xml:id="sp.Šuc-LahDarinka">Šuc-Lah Darinka</actor>
                  <ref target="#pb.66">66</ref></castItem>
               <castItem><actor xml:id="sp.TrenvenVili">Trenven Vili</actor>
                  <ref target="#pb.22">22</ref></castItem>
               <castItem><actor xml:id="sp.VračičMatija">Vračič Matija</actor>
                  <ref target="#pb.26">26</ref></castItem>
               <castItem><actor xml:id="sp.ŽmavcGorazd">Žmavc Gorazd</actor>
                  <ref target="#pb.16">16</ref>, <ref target="#pb.70">70</ref></castItem>
               <pb n="1" xml:id="pb.1"/>
            </castList>
         </div>
      </front>
      <body>
         <div>
            <head>ZBOR OBČIN SKUPŠČINE SOCIALISTIČNE REPUBLIKE SLOVENIJE</head>
            <div>
               <head>43. Seja</head>
               <p>(26. junij 1989)</p>
               <castList>
                  <castItem><roleDesc>Sejo je vodil</roleDesc>
                     <actor xml:id="sp.BeznikVlado">Vlado Beznik</actor>, <role>predsednik Zbora
                        občin</role>.</castItem>
               </castList>
               <p>Seja se je začela ob 9.00 uri.</p>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Tovarišice in tovariši delegati! Vsem skupaj lep pozdrav. Pričenjam 43. sejo
                     Zbora občin Skupščine Socialistične republike Slovenije.</p>
                  <p>V smislu 11. člena poslovnika moramo najprej izvoliti Komisijo za verifikacijo
                     pooblastil in imunitetna vprašanja, ki bo pregledala pooblastila delegatov in
                     pripravila poročilo za zbor. V komisijo predlagam po abecednem redu občin
                     naslednje delegate: Tomaža Groma, delegata iz občine Vrhnika za predsednika,
                     Marjana Manfredo, delegata iz občine Zagorje ob Savi in Ludvika Samprimožnika,
                     delegata iz občine Žalec, kot člana.</p>
                  <p>Ali kdo temu predlogu nasprotuje? Če ne, prosim, da z dvigom rok to
                     potrdimo.</p>
                  <p>Kdo je za? (Vsi delegati.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da so bili v Komisijo za verifikacijo in imunitetna vprašanja za
                     43. sejo Zbora občin izvoljeni Tomaž Grom kot predsednik ter člana Marjan
                     Manfreda in Ludvik Samprimožnik.</p>
                  <p>Prosim verifikacijsko komisijo, da se takoj sestane v avli pred malo dvorano,
                     pregleda pooblastila delegatov in sestavi poročilo za zbor.</p>
                  <p>Mi bi ta kratek odmor porabili za to, da vam dam nekaj informacij. Če ima kdo
                     pisano pripravljeno delegatsko vprašanje ali pobudo, prosim, da jo odda
                     tovarišu sekretarju zbora, da bi mi poskušali dobiti odgovore že na današnji
                     seji, v kolikor je za to interes.</p>
                  <p>Rad bi vas pridobil, da me glede dnevnega reda, ki ga bomo sprejeli,
                     pooblastite za določene skoke pri vodenju seje. Obvestiti vas moram, da imamo
                     na dnevnem redu predpis, ki ga obravnavamo skupaj s Skupnostjo socialnega
                     varstva kot četrtim zborom in nas bodo čakali, tako da bi bilo dobro, da to
                     točko obravnavamo prej, kot bo na dnevnem redu in prav tako ustavni zakon v
                     zvezi z Ustavo SFRJ. Zvezni zbor, kot veste zaseda tudi danes. Zvezni zbor bo
                     čakal odločitev naše skupščine oziroma njenih zborov. Tako da prosim (to mi
                     običajno delamo zaradi tekočega dela), da mi dovolite, da vodim sejo tako, da
                     eventualno kakšno točko preskočimo in se potem nanjo vrnemo. Ali kdo nasprotuje
                     temu predlogu? Če ne, potem menim, da je moj predlog sprejet kot naš
                     dogovor.</p>
                  <p>Predlagam, da prijavite razprave, kolikor se lahko vnaprej predvidijo, zaradi
                     tega, da bi se lahko dobro organizirali za delo, ki ga moramo opraviti na
                     današnji seji.</p>
                  <pb n="2" xml:id="pb.2"/>
                  <p>To so v glavnem vsa pojasnila, ki sem jih vam hotel dati, sedaj pa prosim, da
                     počakamo, da komisija opravi svoje delo.</p>
                  <p>Komisija je končala z delom. Tovariš predsednik, prosim, da podate poročilo.
                     Tovariš Grom iz Skupščine občine Vrhnika.</p>
               </sp>
               <sp who="#sp.GromTomaž">
                  <speaker>TOMAŽ GROM:</speaker>
                  <p>Poročilo komisije za 43. sejo Zbora občin, sklicana za 26. julija 1989 v mali
                     dvorani v poslopju Skupščine SR Slovenije, Ljubljana, Šubičeva 4.</p>
                  <p>Zbor občin Skupščine SR Slovenije ima 68 delegatskih mest. Komisija za
                     verifikacijo pooblastil in imunitetna vprašanja Zbora občin je na podlagi 117.
                     člena Poslovnika Skupščine SR Slovenije pregledala pooblastila delegatov na
                     seji zbora in iz teh pooblastil in pripravljenega seznama delegatov ugotovila,
                     da se udeležujejo današnjega zasedanja delegati vseh občin iz SR Slovenije in
                     delegati mesta Ljubljane, mesta Maribor in Skupnosti obalnih občin Koper, razen
                     delegatov občin: Jesenice, Maribor-Tezno, Tolmin in Ljubljana-Bežigrad.</p>
                  <p>Ob pregledu dokumentacije je komisija ugotovila, da so vsa pooblastila, ki so
                     jih delegati predložili, neoporečna. Zato predlaga, da zbor poročilo sprejme in
                     s tem verificira pooblastila delegatov za današnjo 43. sejo Zbora občin.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa, tovariš predsednik! Odpiram razpravo o poročilu. Želi kdo besedo?
                     Upam, da se nam bodo manjkajoči delegati priključili med sejo.</p>
                  <p>Poročilo komisije dajem na glasovanje. O poročilu glasujemo v celoti, ker, kot
                     smo slišali, ni primera, da bi bilo pooblastilo kakega delegata sporno.</p>
                  <p>Kdo je za poročilo? (Vsi delegati.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je zbor soglasno potrdil poročilo Komisije za verifikacijo
                     pooblastil in imunitetna vprašanja ter s tem verificiral pooblastila delegatov
                     za 43. sejo Zbora občin. Hkrati ugotavljam, da je zbor sklepčen in da lahko
                     pravno veljavno razpravlja in sklepa.</p>
                  <p>Na sejo zbora so bili poleg predstavnikov Izvršnega sveta Skupščine SR
                     Slovenije povabljeni še: Republiška konferenca SZDL Slovenije, Republiški svet
                     Zveze sindikatov Slovenije in Skupnost slovenskih občin k vsem točkam dnevnega
                     reda. Seji zbora prisostvujejo tudi poročevalci delovnih teles zbora in
                     skupščine ni naše delegacije v Zboru republik in pokrajin Skupščine SFRJ.</p>
                  <p>Prehajamo na določitev dnevnega reda 43. seje zbora.</p>
                  <p>Z dopisom 11. in 17. julija 1989 ste bili obveščeni, da bo predlog dnevnega
                     reda seje razširjen še z naslednjima točkama, in sicer:</p>
                  <p>1. Predlog za izdajo zakona o spremembi zakona o pokojninskem in invalidskem
                     zavarovanju, s predlogom zakona in 2. Predlog zakona o spremembah zakona o
                     določitvi obveznosti plačevanja prispevka za pospeševanje družbeno organizirane
                     tržne proizvodnje hrane, zagotavljanje nemotene osnovne oskrbe in za blagovne
                     rezerve.</p>
                  <pb n="3" xml:id="pb.3"/>
                  <p>Ta predlog dajem v razpravo. Želi kdo besedo? Prosim, besedo ima Lado Škrjanec,
                     Skupščina občine Domžale.</p>
               </sp>
               <sp who="#sp.ŠkrjanecLado">
                  <speaker>LADO ŠKRJANEC:</speaker>
                  <p>Delegacija iz Domžal ima pripombo na predlog zakona o spremembah zakona o
                     določitvi obveznosti plačevanja prispevka za pospeševanje družbeno organizirane
                     tržne proizvodnje. Delegacija meni, da ta dvofazni postopek ni potreben in je
                     preuranjen, zato predlagamo, da se navedena točka prekvalificira v osnutek in
                     da bi se lahko v redni razpravi razjasnila vsa odprta vprašanja glede
                     obremenjevanja, tako gospodarstva kot tudi delavcev. S tem menimo, da bi se
                     preložilo odločanje in v kolikor ta zakon mora biti sprejet ali bo prišel na
                     dnevni red, nimam pooblastila za glasovanje.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa, tovariš delegat. Moram vam reči, da o teh razširitvah odločamo na
                     dva načina, prvič glede razširitve in drugič glede postopka. Sedaj pa govorimo
                     o razširitvi. Vi ne nasprotujete točki, ampak imate pripombo na postopek. Želi
                     še kdo v zvezi s tem besedo? Govorimo o razširitvi dnevnega reda s tem
                     zakonom.</p>
                  <p>Če ni več razpravljavcev, potem prosim, da delegati glasujete za razširitve, ki
                     sem jih predlagal.</p>
                  <p>Kdo je za? ( delegatov.) Je kdo proti? (Nihče.) Se je kdo vzdržal? (2
                     delegata.)</p>
                  <p>Ugotavljam, da je predlog za razširitev dnevnega reda z navedenima zakonoma
                     sprejet z večino glasov.</p>
                  <p>Danes ste na klop prejeli predlog zakona o zagotavljanju dela sredstev za nujno
                     oskrbo s pitno vodo na Dravskem polju v letih 1989-90, za katerega Izvršni svet
                     Skupščine SR Slovenije predlaga, da ga uvrstimo v dnevni red današnje seje.
                     Želi kdo o tem predlogu razpravljati?</p>
                  <p>Če ne, prosim, da tudi o njem glasujemo.</p>
                  <p>Kdo je za? (Vsi delegati.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je predlog soglasno sprejet.</p>
                  <p>Prav tako ste na klop prejeli pobudo mestne in občinske konference SZDL Maribor
                     ter poročilo našega odbora za družbenopolitični sistem. Ker naj bi se naš zbor
                     predhodno seznanil z nekaterimi aktivnostmi v zvezi s preoblikovanjem
                     mariborskih občin, predlagam da v dnevni red današnje seje vključimo dodatno
                     točko, in sicer: Informacijo o preoblikovanju družbenopolitičnih skupnosti v
                     Mariboru. Želi kdo razpravljati?</p>
                  <p>Če ne, prosim, da glasujemo.</p>
                  <p>Kdo jе za? (Vsi delegati.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je predlog soglasno sprejet.</p>
                  <p>Izvršni svet Skupščine SR Slovenije je predložil pisno informacijo o posledicah
                     neurij na območju SR Slovenije 3. in 4. 7. 1989 ter o njihovem odpravljanju v
                     času od 3. do 12 .7. 1989. Danes ste na klop prejeli tudi dodatno informacijo o
                     onesnaževanju pitne vode s pesticidi na Dravskem polju s predlogi ukrepov za
                     sanacijo. Navedeno informacijo smo posredovali vodjem skupin delegatov, na
                     skupnem zasedanju pa boste seznanjeni še z nekaterimi dodatnimi informacijami
                     Izvršnega sveta Skupščine SR Slovenije. Naš namen ni, da bi o tem danes na
                     zboru celovito <pb n="4" xml:id="pb.4"/>razpravljali, pač pa predlagam, da vsa
                     morebitna vprašanja, informacije, predloge in pobude, ki jih imate delegati v
                     zvezi s temi elementarnimi nezgodami, vključimo v okvir točke pobude, predlogi
                     in vprašanja delegatov kot prvi posebni del te točke dnevnega reda. Se zbor
                     strinja? Vaš molk tolmačim kot strinjanje. Hvala.</p>
                  <p>Izvršni svet Skupščine SR Slovenije predlaga, da zbor obravnava: predlog za
                     izdajo zakona o spremembi zakona o pokojninskem in invalidskem zavarovanju s
                     predlogom zakona v skladu s 312. členom poslovnika Skupščine SR Slovenije po
                     skrajšanem postopku. Želi o tem predlogu Izvršnega sveta Skupščine SR Slovenije
                     kdo razpravljati?</p>
                  <p>Če ne, dajem ta predlog na glasovanje.</p>
                  <p>Kdo je za? (Vsi delegati.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je predlog Izvršnega sveta Skupščine SR Slovenije soglasno
                     sprejet.</p>
                  <p>Izvršni svet Skupščine SR Slovenije predlaga, da zbor obravnava predlog zakona
                     o spremembah zakona o določitvi obveznosti plačevanja prispevka za pospeševanje
                     družbeno organizirane tržne proizvodnje hrane, zagotavljanje nemotene osnovne
                     oskrbe in za blagovne rezerve in predlog zakona o zagotavljanju dela sredstev
                     za nujno oskrbo s pitno vodo na Dravskem polju v letih in 1990, v skladu s 314.
                     členom Poslovnika Skupščine SR Slovenije po hitrem postopku. Slišali smo
                     stališče delegata iz občine Domžale. Želi še kdo razpravljati? Prosim, besedo
                     ima tovariš Kučan, Skupščina občine Murska Sobota.</p>
               </sp>
               <sp who="#sp.KučanJanez">
                  <speaker>JANEZ KUČAN:</speaker>
                  <p>Tovariš predsednik, tovariši delegati!</p>
                  <p>Mislim, da je po dolgem času Izvršni svet Skupščine SR Slovenije hitro ukrepal
                     glede teh interventnih sredstev za samoupravne interesne skupnosti za
                     intervencije. Kot predstavnik občine, ki čuti te probleme, bi predlagal, da to
                     točko damo na dnevni red, in to po hitrem postopku.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima Lojze Klemenčič, predsednik Republiškega komiteja za
                     tržišče in splošne gospodarske zadeve.</p>
               </sp>
               <sp who="#sp.KlemenčičLojze">
                  <speaker>LOJZE KLEMENČIČ:</speaker>
                  <p>Kljub temu, da je predsednik že ugotovil, da se čuti podpora temu predlogu, je
                     prav, da spregovorim nekaj besed, da je ta pobuda prisotna že dalj časa.
                     Razprava o njej je bila tudi v skupščini že lani, vendar je Izvršni svet
                     Skupščine SR Slovenije doslej iskal možnosti za drugačne kombinacije, da bi
                     interveniral pri ključnih živilih in mleku ter letos usmeril velik del sredstev
                     v intervencije na tem področju. Maja so se izčrpale vse te možnosti, da je
                     junija morala samoupravna interesna skupnost najeti kredit, da je lahko
                     izplačala razlike pri ceni mleka. Zato predlagamo, da se ta zakon obravnava po
                     hitrem postopku. Hvala.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Stvari so jasne. Po 314. členu poslovnika sem predlagal obravnavo 2 aktov,
                     vendar zaradi pripomb, ki so bile, predlagam, da glasujemo o vsakem
                     posebej.</p>
                  <pb n="5" xml:id="pb.5"/>
                  <p>Najprej glede zakona o prehrani.</p>
                  <p>Kdo je za to, da se ta zakon danes obravnava po hitrem postopku? (Vsi
                     delegati.) Je kdo proti? (Nihče.) Se je kdo vzdržal? (Nihče.)</p>
                  <p>Ugotavljam, da je predlog Izvršnega sveta Skupščine SR Slovenije za obravnavo
                     tega zakona soglasno sprejet.</p>
                  <p>Prosim, da zbor izreče še o predlogu zakona v zvezi z oskrbo s pitno vodo na
                     Dravskem polju.</p>
                  <p>Kdo je za? (Vsi delegati.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je tudi ta predlog Izvršnega sveta Skupščine SR Slovenije
                     soglasno sprejet.</p>
                  <p>Za današnjo sejo zbora predlagam dnevni red, ki ga imate na klopi in mi
                     dovolite, da ga ne berem. Ali se strinjate? Zeli o predlogu dnevnega reda kdo
                     razpravljati?</p>
                  <p>Če ne, dajem predlog dnevnega reda na glasovanje.</p>
                  <p>Kdo je za? (Vsi delegati.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je predlagani dnevni red soglasno sprejet.</p>
                  <p>Preden preidemo na obravnavo posameznih točk dnevnega reda, vas obveščam, da
                     bomo z delegati Zbora združenega dela in Družbenopolitičnega zbora na skupnem
                     zasedanju poslušali najprej uvodno besedo k delovnemu besedilu predloga
                     amandmajev k Ustavi SR Slovenije ter delovnemu predlogu ustavnega zakona za
                     izvedbo amandmajev k Ustavi SR Slovenije. Podal jo bo tovariš Miran Potrč,
                     predsednik Skupščine SR Slovenije in predsednik Komisije Skupščine SR Slovenije
                     za ustavna vprašanja. Kot drugo bomo poslušali informacijo Izvršnega sveta
                     Skupščine SR Slovenije o neurjih na območju SR Slovenije in o onesnaževanju
                     pitne vode na Dravskem polju. Podal jo bo tovariš Tomaž Vuga, član Izvršnega
                     sveta Skupščine SR Slovenije in predsednik Republiškega komiteja za varstvo
                     okolja in urejanje prostora. Skupno zasedanje bo po dogovoru med predsedniki
                     zborov vodila tovarišica Valerija Škerbec, predsednica Družbenopolitičnega
                     zbora.</p>
                  <p>Prehajamo na 1. TOČKO DNEVNEGA REDA - ODOBRITEV ZAPISNIKA 42. SEJE ZBORA.</p>
                  <p>Preden preidemo na odobritev zapisnika, vas obveščam, da smo na zadnji seji
                     zbora obravnavali tri zakone s področja vzgoje in izobraževanja, ki jih je
                     obravnavala tudi Skupščina Izobraževalne skupnosti Slovenije. Zbor obveščam, da
                     sta bila zakona o usmerjenem izobraževanju in zakon o svobodni menjavi dela na
                     področju vzgoje in izobraževanja v vseh zborih sprejeta v enakem besedilu,
                     medtem ko predlog zakona o pedagoški službi Skupščina Izobraževalne skupnosti
                     Slovenije ni sprejela in moramo zato opraviti usklajevalni postopek v skladu s
                     poslovnikom Skupščine SR Slovenije. Zato predlagam, da v skupno usklajevalno
                     komisijo imenujemo tiste delegate, ki so sodelovali pri delu medzborovske
                     skupine ob obravnavi teh aktov, in to: Aleksandra Ravnikarja, podpredsednika
                     Skupščine SR Slovenije in predsednika skupine delegatov zborov za družbene
                     dejavnosti, Janeza Kučana, delegata iz občine Murska Sobota in Aleša Rueha,
                     delegata iz<pb n="6" xml:id="pb.6"/> občine Ljubljana Vič-Rudnik. Usklajevalna
                     komisija naj bi do naslednjih sej zborov pripravila usklajen predlog.</p>
                  <p>Ali kdo nasprotuje temu predlogu? (Nihče.)</p>
                  <p>Ugotavljam, da se strinjamo s takšno sestavo našega dela usklajevalne
                     komisije.</p>
                  <p>Prehajamo na odobritev zapisnika 42. seje zbora. Osnutek zapisnika ste prejeli.
                     Ima kdo kakšno pripombo, predlog? Če ne, prehajamo na glasovanje o
                     zapisniku.</p>
                  <p>Kdo je za to, da se odobri ta zapisnik? (Vsi delegati.) Je kdo proti? (Nihče.)
                     Se je kdo vzdržal? (Nihče.)</p>
                  <p>Ugotavljam, da je zbor soglasno odobril zapisnik 42. seje.</p>
                  <p>Sedaj vas prosim, tovarišice in tovariši delegati, da gremo skupaj v veliko
                     dvorano, v I. nadstropje, kjer bomo opravili skupno zasedanje. Prosim vas, da
                     ste pozorni na to, če Zbor združenega dela še zaseda, ne hodite prej v dvorano.
                     S tem prekinjam sejo Zbora občin. Hvala.</p>
               </sp>
               <stage type="time">(Seja je bila prekinjena ob 9.25 uri in se je nadaljevala ob 10.30
                  uri.)</stage>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Nadaljujemo sejo zbora. Izkoristil bom vaše pooblastilo, ki ste mi ga dali in
                     predlagam, da preskočimo 2., 3. in 4. točko in najprej obravnavamo 5. oziroma
                     8. točko dnevnega reda.</p>
                  <p>Glede 5. točke, to je zakona o pokojninsko-invalidskem zavarovanju, vas
                     obveščam, da Skupščina Skupnosti socialnega varstva kot četrti zbor čaka in bi
                     bilo prav, če bi bilo treba usklajevati, da to točko kolikor se da hkrati
                     obravnavamo, medtem ko je 8. točka, kjer govorimo o ustavnem zakonu, vezana na
                     spremembe zvezne ustave in čaka Zvezni zbor Skupščine SFRJ v Beogradu.</p>
                  <p>Mislim, da nihče ne nasprotuje temu predlogu? (Ne.)</p>
                  <p>Predlagam, da gremo na 5. TOČKO DNEVNEGA REDA - PREDLOG ZA IZDAJO ZAKONA O
                     SPREMEMBI ZAKONA O POKOJNINSKEM IN INVALIDSKEM ZAVAROVANJU, S PREDLOGOM ZAKONA.
                     Predlagatelj je Izvršni svet Skupščine SR Slovenije. Želi njegov predstavnik
                     besedo? Prosim. Besedo ima tovariš Kalčič, namestnik predsednika Republiškega
                     komiteja za delo.</p>
               </sp>
               <sp who="#sp.KalčičMiran">
                  <speaker>MIRAN KALČIČ:</speaker>
                  <p>Tovarišice in tovariši delegati, tovariš predsednik! Čeprav mislim, da je
                     problem, ki ga rešujemo z začasno rešitvijo v okviru dopolnitve zakona o
                     pokojninsko-invalidskem zavarovanju, iz zakonodajnih gradiv dovolj jasno
                     razviden, bi vseeno želel pojasniti nekatere stvari.</p>
                  <p>Gre za to, da nujno rešujemo absurden položaj, ki se nam pojavlja v sistemu
                     pokojninsko—invalidskega zavarovanja in ki je pogojen z inflatornimi gibanji.
                     Enormna inflatorna gibanja imajo svoj negativen odraz tudi v okviru sistema
                     pokojninsko-invalidskega zavarovanja. Čisto preprosto povedano; gre za tole
                     situacijo: če ne bi ta hip dopolnili zakona o pokojninsko-invalidskem
                     zavarovanju, bi imeli vsi upokojenci - poudarjam, vsi upokojenci - ki bi se
                     upokojevali v drugi polovici letošnjega<pb n="7" xml:id="pb.7"/> leta, to se
                     pravi, po 1.7. in dalje, odmerjeno limitirano pokojnino na nivoju največ 3,5
                     kratnega povprečnega osebnega dohodka iz leta 1988.</p>
                  <p>To je znesek 2,51 milijona, in če upoštevamo, da je odmera pokojnine za polno
                     dobo 85%, bi bil ta znesek omejen na približno 2,14 milijona din.</p>
                  <p>Gre v bistvu za to, da izhaja problem odmere iz veljavnega limita, ki določa
                     povprečje osebnih dohodkov iz preteklega leta, pomnoženega s faktorjem 3,5, kar
                     je neprimerno obdobje za določanje maksimalnega limita. Gre za problem, ki
                     izhaja iz zvezne definicije zadnjega leta dela, po kateri se kot zadnje leto
                     dela zavarovancu šteje tisto leto, ko je bil v zavarovanju najmanj šest mesecev
                     in prejel osebni dohodek za teh šest mesecev. Ureditev, ki bi zajela vse
                     upokojence, upokojene v drugi polovici leta, in jih limitirala na tem znesku,
                     ki je bistveno nižji od tistih najvišjih zneskov, ki veljajo za upokojene v
                     prvi polovici leta, izhaja, tako kot sem rekel, iz neustrezne definicije
                     zadnjega leta dela v zveznem zakonu o temeljnih pravicah iz pokojninskega in
                     invalidskega zavarovanja, iz inflatornih gibanj, ki so enormna in iz sistema
                     valorizacije pokojnin, saj upokojenci, ki se upokojijo v drugi polovici leta,
                     niso deležni tekočega usklajevanja v primerjavi s tistimi upokojenci, ki se
                     upokojujejo v prvi polovici leta. Taka rešitev v sistemu
                     pokojninsko-invalidskega zavarovanja je logična, saj imajo tisti upokojenci, ki
                     se upokojijo v drugi polovici leta, že upoštevan porast osebnih dohodkov v
                     tekočem letu preko osebnih dohodkov za najmanj šest mesecev zavarovanja in v
                     valorizacijskih količnikih za oblikovanje pokojninske osnove, ki se določa v
                     skupnosti za zavarovance upokojene v drugi polovici leta.</p>
                  <p>Opisane težave bodo pravzaprav, vsaj predvidevamo tako, odpravljene že v tem
                     letu, ko se bo spremenil zvezni zakon o temeljnih pravicah iz pokojninskega in
                     invalidskega zavarovanja, kjer po prvih informacijah kaže na to, da se bo
                     spremenila definicija zadnjega leta, tako da bo vedno zadnje leto dela tisto
                     koledarsko leto pred odhodom v pokoj in nič več šest mesecev zavarovanja.
                     Odpravilo se bo verjetno tudi limitiranje pokojnin navzgor.</p>
                  <p>Gre za to, da gre sprememba v bistvu v prid vseh zavarovancev, ki bi se
                     upokojili v drugi polovici leta in se ne nanaša samo na tiste upokojence, ki bi
                     jim bila odmerjena pokojnina od najvišje pokojninske osnove.</p>
                  <p>Kar se tiče sredstev — sama po sebi ta sprememba zakona ne bo terjala dodatnih
                     sredstev in dviga prispevne stopnje za pokojninsko in invalidsko
                     zavarovanje.</p>
                  <p>Še dve besedi o enofaznem skrajšanem zakompliciranem postopku. To je zadeva, ki
                     je v skupščini v bistvu dosti nepriljubljena. Moram pa povedati, da na področju
                     pokojninsko-invalidskega zavarovanja učinkov inflacije enostavno ni bilo možno
                     ugotoviti, preden nismo vsaj uradno zvedeli ocene o gibanju osebnih dohodkov v
                     letošnjem letu, ki je trenutno predvidena v višini 450%, bo pa verjetno znatno
                     višja in ker je skupnost pokojninsko-invalidskega zavarovanja s sklepom na
                     podlagi te ocene določila valorizacijske količnike šele v juliju mesecu.</p>
                  <pb n="8" xml:id="pb.8"/>
                  <p>Zaradi tega predlagam, tovarišice in tovariši delegati, da to začasno rešitev
                     do spremembe zvezne in republiške zakonodaje podprete in sprejmete zakon po
                     skrajšanem postopku.</p>
                  <p>Sem pa pripravljen dati še vse ostale potrebne informacije. Hvala lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p> Glede postopka smo se dogovorili. Mislim, da glede tega med nami ni nobenega
                     spornega vprašanja.</p>
                  <p>Predlog za izdajo zakona ste prejeli. Obravnavala so ga pristojna delovna
                     telesa in vam tudi pisno poročala.</p>
                  <p>Predloženi akt, kot sem vam že povedal, danes obravnava tudi Skupščina
                     Skupnosti socialnega varstva Slovenije. Tako smo ustvarili pogoje, da lahko o
                     tem razpravljamo.</p>
                  <p>Prijav za razpravo o tej točki nimam. Od Skupščine občine Žalec smo edino
                     prejeli pobudo v zvezi s tem zakonom. Cene za problem prispevkov kmetov,
                     obrtnikov in drugih, ki so se povečali. Take pobude že imamo. Pričakujem, da bo
                     razprava o tem tudi pri majski analizi, ko bomo razpravljali o pobudi iz Žalca.
                     Tu pa imate verjetno tudi drugi pripravljene kakšne pobude.</p>
                  <p>Sprašujem, ali želi kdo razpravljati? (Ne javi se nihče.)</p>
                  <p>Če ne želi nihče razpravljati, zaključujem razpravo in dajem na glasovanje
                     predlog za izdajo zakona s predlogom zakona. Glasovali bomo z glasovalnimi
                     tipkami.</p>
                  <p>Kdo je za? (63 delegatov.) Je kdo proti? (1 delegat.) Se je kdo vzdržal?
                     (Nihče.)</p>
                  <p>Ugotavljam, da je zbor z večino glasov sprejel predlog za izdajo zakona s
                     predlogom zakona.</p>
                  <p>Prehajamo na 8. TOČKO DNEVNEGA REDA - USTAVNI ZAKON O SPREMEMBAH USTAVNEGA
                     ZAKONA ZA IZVEDBO AMANDMAJEV K USTAVI SFRJ. Ustavni zakon je Skupščini
                     predložil v soglasje Zvezni zbor Skupščine SFRJ.</p>
                  <p>Ustavni zakon ste prejeli, prav tako pa tudi mnenje Izvršnega sveta Skupščine
                     SR Slovenije ter predlog odloka o soglasju k ustavnemu zakonu, ki naj bi ga po
                     razpravi naš zbor sprejel. Ustavni zakon so obravnavala pristojna delovna
                     telesa in nanj niso imela pripomb. Ali želi besedo kdo od poročevalcev? (Ne
                     želi.) Prijavljenih razpravljavcev ni. Sprašujem če želi kdo besedo? (Nihče.)
                     Če ne potem bi šli na glasovanje o predlogu odloka.</p>
                  <p>Kdo je za? (60 delegatov.) Je kdo proti? (1 delegat.) Se je kdo vzdržal? (1
                     delegat.)</p>
                  <p>Ugotavljam, da je zbor sprejel predlog odloka o soglasju k ustavnem zakonu z
                     večino glasov.</p>
                  <p>Tako se lahko vrnemo nazaj na 2. TOČKO DNEVNEGA REDA - DELOVNO BESEDILO
                     PREDLOGA AMANDMAJEV K USTAVI SR SLOVENIJE. Gradivo je predložila v obravnavo
                     Komisija Skupščine SR Slovenije za ustavna vprašanja in za svoja predstavnika
                     na našem zboru določila tovariša Toneta Jerovška in Jana Česnika, člana ustavne
                     komisije. Uvodno besedo smo pravkar poslušali na skupnem zasedanju.</p>
                  <pb n="9" xml:id="pb.9"/>
                  <p>V Poročevalcu številka 17 je objavljeno delovno besedilo predloga amandmajev k
                     Ustavi SR_ Slovenije, odprta vprašanja v zvezi s pristojnostjo zborov Skupščine
                     SR Slovenije in delovni predlog ustavnega zakona za izvedbo amandmajev k Ustavi
                     SR Slovenije. V istem poročevalcu so objavljena tudi stališča, predlogi in
                     usmeritve republiške konference SZDL Slovenije po končani javni razpravi z
                     osnutkom amandmajev k Ustavi SR Slovenije, slovensko javno mnenje 1989,
                     stališča o ustavnih dopolnilih (pregled rezultatov).</p>
                  <p>Na klop ste prejeli predlog sklepa, ki naj bi ga po razpravi sprejel naš zbor.
                     Prosim, da te sklepe pogledate.</p>
                  <p>Pri tej točki bomo obravnavali tudi predloženi delovni predlog ustavnega zakona
                     za izvedbo amandmajev k Ustavi SR Slovenije. Gradivo so obravnavala pristojna
                     delovna telesa zbora in skupščine in vam pisno poročala. Ali želijo poročevalci
                     besedo? (Ne.) Pričenjam razpravo in dajem besedo tovarišu Vukašinu Lutovcu,
                     delegatu občine Ljubljana-Šiška.</p>
               </sp>
               <sp who="#sp.LutovacVukašin">
                  <speaker>VUKAŠIN LUTOVAC:</speaker>
                  <p>Spoštovani tovarišice in tovariši delegati! Po uvodni besedi predsednika
                     skupščine bi na kratko lahko rekel sam zase, da bi zaslužila ustavna komisija
                     in tudi njen predsednik vso pohvalo za čas, ki smo ga izkoristili, da smo
                     dobili kvalitetni delovni osnutek. Imel bi pa dve ali tri pripombe. Za eno imam
                     soglasje skupine delegatov, glede dveh bom pa sam spregovoril kot delegat in
                     upam, da bom tudi dobil naknadno potrditev.</p>
                  <p>1. V skupini delegatov smo oblikovali načelno stališče. Gre za besedilo
                     delovnega predloga amandmajev, ki obravnava del družbenoekonomskih odnosov.
                     Ocenili smo, da nekatera vprašanja še vedno prepodrobno ustavno opredeljujemo.
                     Ustavna komisija bi morala še enkrat tehtno premisliti, ali je potrebno
                     prevzemati skoraj enaka besedila iz zveznega zakona o podjetjih. Ta zakon smo
                     tudi v tem kratkem času že enkrat spreminjali in verjetno je lažje spreminjati
                     zakone kot ustavo. Čeprav razmišljamo o novi ustavi, da ne bi prišli v položaj,
                     ko moramo zaradi dela in življenjskih pogojev gospodarjenja hitro menjati
                     kakšnih določb, bi te podrobnosti skušali še izločiti.</p>
                  <p>2. Iz uvodne besede tovariša Potrča smo ugotovili, da je ostalo odprto
                     vprašanje pristojnosti zborov skupščine in se ponuja v prihodnjo proučitev, kar
                     je tudi prav, in to podpiramo, vendar v skupini delegatov osebno menim, da
                     ustavna komisija tega ni dovolj proučila in ni dala dovolj argumentov, zakaj ni
                     upoštevala tega dela javne razprave. Gre za predlog, da naj se podaljša mandat
                     delegatov občinskih skupščin, vendar pa ni tako jasno. Gre za predlog, da se
                     volitve delijo na dva dela, na tako imenovane lokalne (in za občino Šiška bi to
                     pomenilo občinske in mestne) in državne (republiške in zvezne). Tu so neki
                     argumenti, ki me prepričujejo, da bi te volitve opravili v dveh delih. Kako in
                     kdaj pa naj premisli ustavna komisija, prav tako pa tudi logiko, ki jo ponuja
                     tovariš Potrč, da bi potem bilo mnogo bolj logično podaljšati mandat delegatom
                     republike kot pa občinskim skupščinam. Tudi to je možnost. Naše razmišljanje
                     gre samo z enega stališča. Eden od razlogov, da menjamo volilno zakonodajo in
                     tudi verjetno ustavo, je bil prekompliciran postopek volitev <pb n="10"
                        xml:id="pb.10"/>in v bistvu volilna farsa namesto resničnega odločanja in
                     izbiranja. Imeli smo tako po 10 in 15 list volilnih lističev skupaj s
                     samoupravnimi interesnimi skupnostmi, če se še dobro spominjate, ko smo
                     zaokrožali in nismo vedeli kaj zaokrožamo. Še tisti ne, ki menimo, da se na to
                     spoznamo, ne pa navadni volivec. V isti položaj prihajamo tudi sedaj. Če ste
                     brali argumente, ki jih je dala delovna skupina pri Republiški konferenci SZDL
                     (tovariš Matevž Krivic je tudi v Delu obrazložil), jih ne bi še enkrat
                     ponavljal. Gre za osem volilnih listin, v primeru Ljubljane še za tri zbore in
                     za 11 listin; gre za izbiranje pet delegatov izmed 20, 30, 40; za dva izmed
                     štirih ali za enega izmed dveh in tako naprej, to pomeni tudi listino in
                     volitve, ki bodo doživele hudo kritiko. Ljudje bodo v položaju, v katerem so že
                     bili. Mi smo menili, da sedaj z volilno zakonodajo in z ustavo dajemo možnost
                     volivcem, da se opredelijo do človeka, da ga poznajo ali da poznajo vsaj njegov
                     program, ne pa na osnovi nekih seznamov, kar objektivno ne daje možnosti za
                     izbiro in zavestno odločanje. Zato osebno predlagam, da bi se tudi zbor o tej
                     zahtevi opredelil, da bi tudi glede tega vprašanja ljudje povedali, ali želijo
                     take volitve, da bodo resnično odločali o kandidatih, ali takšne volitve, da v
                     bistvu ne bodo vedeli, o čem odločajo. Mislim, da je to najmanj, kar lahko
                     skupščina uredi in upam, da bodo tudi člani ustavne komisije, ki so prisotni,
                     te argumente sprejeli.</p>
                  <p>Še eno pripombo, ki je čisto osebna. Upam, da imam to pravico. Ustavna komisija
                     ni sprejela predloga za dopolnitev ustavnih določb o varovanju potrošnikov,
                     vendar je sklenila, da to vprašanje do jeseni še prouči in po potrebi oblikuje
                     predlog amandmaja. Zdi se mi, čeprav sem v začetku dal pohvalo, da imam neko
                     nezaupanje do ustavne komisije. Če bi to res menila, bi dala neko besedilo že v
                     tem trenutku. Zdi se mi, da ima do tega vprašanja zelo odklonilno stališče. To
                     se mi ne zdi v redu in lahko bi bilo tudi to vprašanje odprto, saj imamo še en
                     mesec časa. Hvala.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima Franc Perko, Skupščina občine Cerknica.</p>
               </sp>
               <sp who="#sp.PerkoFranc">
                  <speaker>FRANC PERKO:</speaker>
                  <p>Tovariš predsednik, tovarišice in tovariši delegati! V naši delegaciji smo
                     obravnavali ustavne amandmaje in ugotovili tudi, da je predlaganih vrsta dobrih
                     rešitev. Na eno pa imamo pripombo, in sicer bolj kot zaradi samega amandmaja
                     zaradi obrazložitve. Gre za 27. amandma, ki govori o gozdarstvu in gozdovih.
                     Gozdovi pokrivajo več kot polovico Slovenije in njihov vpliv daleč presega
                     prostor, ki ga poraščajo. Strokovnjaki ugotavljajo, da je okrog 1/10 gozdov
                     predstavlja les, 9/10 pa predstavljajo druge splošno koristne vloge gozda. Te
                     še pridobivajo na pomenu. Zlasti danes pa je gozd ogrožen tudi zaradi svojega
                     umiranja. Izvršni svet Skupščine SR Slovenije je ob obravnavi poročila o
                     umiranju gozdov in o možnosti zagotavljanja sredstev za ohranitev gozdov med
                     sklepi ugotovil tudi to, da je potrebno ustrezneje urediti zagotavljanje
                     sredstev za dejavnosti posebnega družbenega pomena na področju gozdarstva in
                     sredstev za razvoj in ohranitev vseh splošno koristnih vlog gozdov. <pb n="11"
                        xml:id="pb.11"/>Kljub vsem tem problemom, ki sem jih tako na hitro naštel,
                     navedeni ustavni amandma to nacionalno bogastvo zelo poenostavljeno odpravi in
                     pravi: z gozdovi je treba gospodariti tako, da se zagotavlja njihova ohranitev
                     in razvoj v skladu s pogoji, ki jih določa zakon. Temu pa sledi popolnoma
                     neresna in neargumentirana obrazložitev, kot da je glavni problem ohranitve in
                     krepitve splošno koristnih vlog gozdov odvisen od prometa z lesom. Jasno je, da
                     je treba zaradi cele vrste drugih stvari promet z letom sprostiti. Ta je
                     gozdarstvu zagotavljal učinkovito in relativno enostavno financiranje, ker je
                     bil to edini vir, posredno pa je dajal nek monopol do lesa lokalnim lesno
                     predelovalnim industrijam.</p>
                  <p>Nekaj komentarjev k tej obrazložitvi. V času tega "monopolnega" obdobja
                     gospodarjenja z gozdovi, od leta 1964 do danes, se je v slovenske gozdove ne
                     glede na lastništvo vložilo daleč največ, pa če to gledamo s področja bioloških
                     vlaganj, odpiranja gozdov, kmetij in zaselkov s prometnicami. Od sredine 70-ih
                     let do danes se je v slovenskih gozdovih zgradilo letno preko 300 km gozdnih
                     cest. Od leta 1960 do danes so se lesne zaloge v Sloveniji povečale za okoli
                     1/3, povečal se je tudi prirastek. V povojnem obdobju so se sečnje na leto
                     povečale za skoraj milijon kubičnih metrov. Na primeru postojnskega območja
                     lahko ugotovimo, da kljub prispevku za biološka vlaganja, tehnična vlaganja in
                     stroške gospodarjenja, ki znašajo okrog 1/3 prodajne vrednosti lesa, ta
                     sredstva niso dovolj za vsa potrebna vlaganja v zasebne gozdove.</p>
                  <p>Družbeni in zasebni gozdovi se med seboj prepletajo, uporabljajo se iste gozdne
                     prometnice, vsi gozdovi opravljajo gospodarjenje ali pa skupna gozdarska služba
                     za tiste dejavnosti, ki zagotavljajo splošno koristne vloge gozdov, ne pa za
                     ostale stvari, ki se tičejo prometa z lesom in določenih del (v zasebnih
                     gozdovih).</p>
                  <p>Zato predlagamo, da bi se 27. amandma glasil: Gospodarjenje z gozdovi zaradi
                     njihovih splošno koristnih funkcij poteka v dejavnostih, ki zagotavljajo
                     ohranitev in gojitev gozdov skupno po enotnih strokovnih izhodiščih v skladu s
                     pogoji, ki jih določa zakon.</p>
                  <p>Predlagamo pa še, da se z Ustavo SR Slovenije opredeli obveznost SR Slovenije
                     za zagotavljanje in omogočanje možnosti, da se z gozdovi gospodari tako, da
                     bodo lahko opravljali splošno koristne vloge gozda. Predlagamo tudi, da se
                     obrazložitev pri 17. amandmaju spremeni.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima Pavla Križman, Skupščina občine Koper.</p>
               </sp>
               <sp who="#sp.KrižmanPavla">
                  <speaker>PAVLA KRIŽMAN:</speaker>
                  <p>Skupina delegatov je na svoji redni seji obravnavala tudi predlog
                     Veterinarskega zavoda Primorske, Sežana za dopolnitev delovnega besedila
                     predloga amandmaja. V zvezi s tem je skupina sklenila posredovati Zboru občin
                     Skupščine SR Slovenije naslednje predloge:</p>
                  <p>- dopolnilo k 36. amandmaju. Med skupna vprašanja, ki jih urejajo delovni
                     ljudje in občani v občini, naj se v ustreznem delu navede tudi to, da skrbijo
                     za zdravstveno varstvo živali;</p>
                  <pb n="12" xml:id="pb.12"/>
                  <p>- amandma k 314. členu Ustave SR Slovenije. Za sedanjo 26. točko 314. člena naj
                     se v okviru z ustavo in zakonom določenih pravic in dolžnosti SR Slovenije in
                     republiških organov doda nova 26. a točka, ki se glasi: Določa sistem in odloča
                     o temeljnih vprašanjih zdravstvenega varstva živali in njihovega razvoja,
                     izvaja varstvene ukrepe, ki so splošnega pomena za republiko.</p>
                  <p>Tovariš predsednik, napisano imam tudi obrazložitev, a je z menoj tudi
                     strokovnjak, predstavnik Veterinarskega zavoda, ki je sicer član skupine
                     delegatov, vendar danes ni pooblaščen oziroma ni prisoten, zato bi lahko sam
                     podal obrazložitev.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Ne, lahko oddate pisno in to velja enako, kot če obrazložite ustno.</p>
                  <p>Besedo ima tovariš Jože Kerekeš, delegat Skupščine mesta Ljubljane.</p>
               </sp>
               <sp who="#sp.KerekešJože">
                  <speaker>JOŽE KEREKEŠ:</speaker>
                  <p>Skupina delegatov je na svoji seji obravnavala delovni predlog amandmajev k
                     ustavi SR Slovenije in sprejela naslednje predloge:</p>
                  <p>V dosedanji javni razpravi je bila zaradi številnih novih pobud vloga znanja v
                     razvoju družbe premalo poudarjena. To se je odrazilo tudi v delovnem besedilu
                     predloga amandmajev k Ustavi SR Slovenije. To besedilo govori le o delu in o
                     sredstvih, nikjer pa ne o znanju, o poglavitnem gibalu razvoja in ustvarjanju
                     pogojev za bogatejšo in človeku in okolju bolj prijazno družbo. Vendar, če je
                     bilo, poenostavljeno rečeno, delo osnovni faktor razvoja agrarne družbe in če
                     imata kapital in delo tako vlogo v industrijski družbi, ni moč mimo dejstva, da
                     je poleg kapitala in dela znanje tisti odločujoči motor razvoja v moderni
                     inovativni informacijski družbi. Čimprej bomo pripravljeni sprejeti to novo
                     paradigmo, toliko lažje se bomo otresli zablod pretekle dobe. Zato predlagamo
                     Komisiji Skupščine SR Slovenije za Ustavna vprašanja, da v delovnem besedilu
                     predloga povsod, kjer je govora o delu in sredstvih, vstavi tudi znanje.
                     Konkretno pride to v poštev zlasti v temeljnih načelih, v drugem razdelku 7.
                     točke, kjer bi bilo treba poudariti, da je poleg dela in sredstev tudi znanje
                     podlaga za prilaščanje rezultatov dela in za opravljanje družbenih sredstev. V
                     tem smislu bi bilo treba dopolniti tudi drugi odstavek 24. amandmaja in
                     morebiti tudi 10. amandma. Res je, da je znanje mogoče razumeti kot posebno
                     obliko minulega dela ali v nekaterih primerih kot posebno obliko sredstev,
                     vendar menim, da bi bilo to potrebno tudi izrecno zapisati v ustavo. Tako bi
                     znanje priznali kot ustavno-pravno kategorijo, hkrati pa bi tudi odločno
                     usmerili slovensko družbo proti 21. stoletju in tako dali najvišje družbeno
                     priznanje prizadevanjem za vzpostavitev inovativne družbe v Sloveniji in tudi v
                     Jugoslaviji.</p>
                  <p>Na koncu naj izrazim še svoj pomislek v zvezi z rokom v 4. točki sklepa, ki naj
                     bi ga danes sprejeli v zvezi s to točko, ki pravi, da morajo skupščine
                     družbenopolitičnih skupnosti amandmajsko oblikovane predloge poslati Komisiji
                     Skupščine SR Slovenije za ustavna vprašanja do 7.9. Menim, da je ta rok zaradi
                     dopustov nekoliko prekratek, ne vem pa, kaj bodo o tem menili ostali.</p>
               </sp>
               <pb n="13" xml:id="pb.13"/>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p> Prijavljenih razpravljavcev ni več. Sprašujem, kdo še želi besedo? Besedo ima
                     tovariš Borut Plavšak, Skupščina občine Ljubljana-Center.</p>
               </sp>
               <sp who="#sp.PlavšakBorut">
                  <speaker>BORUT PLAVŠAK:</speaker>
                  <p> Spoštovani tovariš predsednik, spoštovane tovarišice in tovariši delegati!
                     Danes delegati v slovenski skupščini zaključujemo neko daljše obdobje ustavnih
                     razprav, ki je materializirano v gradivu "Delovno besedilo k predlogu
                     amandmajev k Ustavi SR Slovenije". Danes smo tudi poslušali zelo izčrpno in
                     utemeljeno uvodno besedo predsednika skupščine in ustavne komisije. Mislim, da
                     je v tej uvodni besedi omenjen tudi tisti del vprašanj, ki bi jih danes ob tej
                     točki dnevnega reda verjetno morali še doreči. V imenu družbenopolitične
                     skupnosti, ki jo v tem zboru predstavljam, se pravi občine Ljubljana-Center,
                     izjavljam, da smo po temeljiti proučitvi delovnega besedila predloga amandmajev
                     k Ustavi SR Slovenije ugotovili, da so v tem delovnem telesu vse ideje, ki so
                     se oblikovale v občini Ljubljana-Center, in tudi naše pobude na zelo ustrezen
                     način vgrajene, tako da bi lahko ugotovil, da smo delovni ljudje in občani v
                     ustavni razpravi bili dovolj uspešni, ker so tudi naše ideje (ki k sreči niso
                     naše) dobile pretežno podporo tudi drugje v ustavnem besedilu.</p>
                  <p>Iz tega zelo pragmatično sklepamo, da bi to delovno besedilo lahko in moralo
                     biti dejansko predlog ustavnih amandmajev. Z vsemi temi eventualnimi
                     interpelacijami, ki jih je ustavna komisija že najavila in ki bi jih vključila,
                     če bodo do roka, ki je razumen, ti predlogi še prišli. Pač pa predlagam (mi
                     danes ne sprejemamo tega besedila), če drugačnih mišljenj ne bi bilo, da bi
                     bilo predloženo besedilo le osnova za oblikovanje predloga amandmajev. Dvomim,
                     da bi se lahko do jeseni, to je v mesecu in pol, dokopali do bolj utemeljenih
                     predstav, kakšno republiko Slovenijo si želimo v prihodnjem obdobju. Kljub celi
                     paleti dopolnilnih in drugačnih pogledov zlasti na ustavni sistem, ki se
                     javljajo tik pred našo razpravo. Recimo, danes sem prebral, da je, mislim,
                     prof. Šturm s Pravne fakultete komentiral že besedilo, kar moramo
                     institucionalno na nek način upoštevati, Praktično pa je le malo težje. Kljub
                     že izraženim dopolnilnim pogledom mislim, da ne bi smeli čakati s sprejemanjem
                     predloga amandmajev k Ustavi SR Slovenije in v imenu občine, ki jo
                     predstavljam, dajem vso podporo, da se le v Skupščini SR Slovenije sprejema
                     odlok amandmajev na že napovedani seji 27. septembra. Glede vprašanj, ki jih je
                     ustavna komisija navedla na koncu kot odprta, mislim, da jih je moč razrešiti,
                     ker so v glavnem strokovna (vsaj tako na njih gledam) . Kar se tiče volilnega
                     sistema, moram, kot so že nekateri delegati pred mano izrazili, izjaviti, da mi
                     dejansko vztrajamo na tem, da mora vsa volilna pobuda in možnost predlagati in
                     voliti izhajati iz državljana, iz delovnega človeka in občana. Kakršnekoli
                     vmesne oblike, vsaj po mojem osebnem občutku, verjetno ne bi smele priti v
                     poštev.</p>
                  <p>Dobili bomo drugače sestavljeno skupščino, zlasti če bo ta zbor dejansko postal
                     splošni zbor. Imena verjetno ne bomo mogli spreminjati, ker so v zvezni ustavi
                     še vedno takšni zbori poimenovani kot zbori občin, bo pa to v bistvu zbor
                     državljanov SR Slovenije, kljub temu, da bomo ime ohranili takšno kot je,<pb
                        n="14" xml:id="pb.14"/> verjetno do nove ustave naše federacije. Za oba
                     ostala zbora je pa to zelo obširno obrazloženo. Družbenopolitični zbor bi po
                     mojem občutku moral bolj ohraniti to svojo politično svetovalno funkcijo
                     skupščini in tudi v našem zboru. Za Zbor združenega dela se pa ve, kakšna naj
                     bi bila njegova pristojnost. Menim, da bo v prihodnje vsa ustavna pristojnost
                     odločati o usodi slovenskega naroda in delovnih ljudi in občanov oziroma
                     državljanov Slovenije verjetno morala biti dana temu zboru in na tak način bi
                     ga kazalo tudi razviti. Zdaj se ne pričakuje od nas, da bomo že na tem
                     zasedanju predlagali, katere pristojnosti naj pridejo v posamezni zbor. Mislim,
                     da naša ustavno-pravna stroka to lahko, če bo doseženo soglasje v skupščini,
                     zelo eksaktno locira tam, kjer je potrebno. Razprava je že bila (tovariš
                     Lutovac je o tem spregovoril) o odložitvi volitev v občinske skupščine. Mislim,
                     da to ne pride v poštev, o čemer tudi sama ustavna komisija ugotavlja, ne le
                     zato, ker je to v nasprotju z ustavo naše federacije, pač pa bi tudi zelo
                     zapletlo nekatere postopke. Med drugim bi tudi onemogočila kandidiranje tistim
                     delegatom, ki so se v tem mandatu pokazali kot nosilci najbolj prodornih in
                     progresivnih idej. Mislim, da je to veliko razsipanje pozitivne energije, ki se
                     je v tem sklicu razvila v naših skupščinah - od občinskih do republiške, da že
                     s tega vidika ne bi smeli tega prevideti. Menim, da je možno, ob predpostavki,
                     da bo soglasje doseženo ob sprejetju ustave 27. septembra, izvesti vse ostale
                     postopke. Seveda bi moral predsednik skupščine najkasneje do 25. januarja
                     razpisati splošne volitve, da bi lovili vse roke; to se da.</p>
                  <p>Če smem dati dva, tri komentarje k besedilu, ki je pred nami, zlasti k tistemu
                     amandmaju, kjer je govora o predsedstvu naše republike. Ne bom nastopil z
                     maksimalističnimi ambicijami predsedstvo da ali ne; to so presegli zlasti ker
                     je le-to v zvezni ustavi zaenkrat še predvideno kot institucija, kot izhaja iz
                     predloga, Komisija za reformo političnega sistema Predsedstva SR Srbije, danes
                     so objavili v našem tisku njihove izsledke, v prihodnje ne računa več s
                     predsedstvom republike. Verjetno bi kazalo ob naslednji ustavni reformi, ki jo
                     bomo v naši republiki izvedli, dopustiti tudi to možnost, da predsedstva vsaj
                     kot kolektivnega organa ne bi imeli več. Osebno dopuščam možnost, da imamo
                     predsednika republike Slovenije, če že. Drugače bi pa (takšne zglede imamo v
                     ustavnih sistemih drugje), recimo, predsednik republiške skupščine lahko
                     predstavljal slovensko javnost.</p>
                  <p>Ob 62. amandmaju, to ne bom prvič povedal, in to se je tudi v predhodnih fazah
                     pojavilo, odgovornost Predsedstva SR Slovenije. Mislim, da mora Predsedstvo SR
                     Slovenije, takšno kot ga imamo in kakršnega bomo utemeljili z 62. amandmajem,
                     odgovarjati Skupščini SR Slovenije.</p>
                  <p>Besedilo je bilo v predhodnih postopkih že prisotno. Predlagam, da se v tisto
                     besedilo, ki je v gradivu ustavne komisije že znano pod 3.a, vpiše:
                     "Predsedstvo SR Slovenije odgovarja za svoje delo Skupščini SR Slovenije." Kar
                     se tiče raznih števil, na primer, koliko podpisov jo potrebno za podporo
                     delegiranja v posamezne zbore, jih bo treba še določiti. Nekje sem si zapisal,
                     da je, recimo, na Poljskem, kjer so tudi bile neposredne volitve, bilo dovolj
                     3.000 Podpisov za kandidaturo v njihov zvezni parlament.</p>
                  <pb n="15" xml:id="pb.15"/>
                  <p>Ali je to veliko ali malo, bo treba preračunati. Poljakov je nekajkrat več kot
                     nas Slovencev. Ne vem pa, koliko imajo sedežev v nacionalnem parlamentu.</p>
                  <p>Še enkrat bi se na tem mestu želel zahvaliti vsem članom Komisije Skupščine SR
                     Slovenije za ustavna vprašanja s predsednikom na čelu, ker so dejansko opravili
                     veliko delo. Brez njihovega dela bi bila tudi naša vloga delegatov zelo
                     otežkočena. Zlasti za nekatere člane ustavne komisije ne bo dolgih vročih
                     počitnic, ampak bo treba tudi na podlagi naših razprav na današnjih zborih
                     verjetno morebitno spremeniti besedilo predloga amandmajev. Hvala lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima tovariš Jože Damiš, delegat Skupščine občine
                     Maribor-Pobrežje.</p>
               </sp>
               <sp who="#sp.DamišJože">
                  <speaker>JOŽE DAMIŠ:</speaker>
                  <p>Tovarišice in tovariši delegati, tovariš predsedniki Skupina delegatov je
                     obravnavala delovno gradivo predloga amandmajev k Ustavi SR Slovenije in ob
                     splošni podpori skupščinski komisiji, ki je ta dokument pripravila, in ob
                     oceni, da gre v celoti za izjemno kvalitetno besedilo in opredelitve ustavne
                     materije, zlasti v kvalitetnih novostih, oblikovala tudi nekatere konkretne
                     pripombe oziroma predloge, in sicer:</p>
                  <p>Pri amandmaju VIII. a, točka 20: "Vloga sindikata". Ocenjujemo, da je zadnji
                     odstavek (gre za močno poudarjeno oziroma z velikimi črkami pisan zadnji stavek
                     oziroma odstavek 20. točke) pomanjkljiv. Ocenjujemo, da v tem primeru ne gre
                     samo za statute organizacij združenega dela, pač pa tudi drugih gospodarskih
                     subjektov, v katerih bodo sindikati organi. Zato ocenjujemo, da bi navedeni
                     stavek bilo potrebno dopolniti z že predhodno uporabljenim besedilom, ki govori
                     tudi o drugih gospodarskih subjektih. Celo dozdeva se nam, da je ta termin
                     "organizacija združenega dela" nekoliko zastarel glede na novo terminologijo,
                     ki jo uporabljamo.</p>
                  <p>Pripombo imamo na 41. amandma, ki je po oceni skupine delegatov tak, da je bila
                     opredelitev v samem osnutku bolj jasna in nedvoumna, kot pa v delovnem besedilu
                     predloga. Zato menimo, da gre obe opredelitvi smiselno združiti v bolj jasno
                     besedilo tega amandmaja.</p>
                  <p>Pri odprtih vprašanjih gre za oblikovanje zborov republiške skupščine. Skupina
                     delegatov ocenjuje, da je ta dilema izredno pomembna, zato predlagamo, da se
                     vsi argumenti za ali proti posredujejo javnosti, ki naj tako, kot je bila to
                     dosedanja praksa pri obravnavi vseh faz ustave v slovenskem prostoru in da naj
                     do končnega sprejemanja tega dokumenta javnost na odprta vprašanja tudi na tem
                     področju odgovori.</p>
                  <p>Na koncu, da se ne bom ponovno oglašal, še pripomba k delovnemu predlogu
                     ustavnega zakona. Sprašujemo se, ali gre za slučajno nehoteno napako. Delovno
                     besedilo predloga amandmajev k ustavi Slovenije začenjamo z VIII. a amandmajem.
                     Pri ustavnem Zakonu govorimo samo o 9. do 68. amandmaja. Ocenjujemo, da gre za
                     nehoteno napako, zato predlagamo, da se ustavni zakon popravi, ker mislimo, da
                     je opredelitev VIII. a amandmaja in spremembe temeljnih določil tako pomembno
                     področje, da je logično, da je v Ustavnem zakonu naveden.</p>
               </sp>
               <pb n="16" xml:id="pb.16"/>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>To je lapsus. Hvala lepa. Besedo ima Gorazd Žmavc, Skupščina občine Ptuj.</p>
               </sp>
               <sp who="#sp.ŽmavcGorazd">
                  <speaker>GORAZD ŽMAVC:</speaker>
                  <p>Tovarišice in tovariši delegati! V celoti podpiramo predlog amandmajev. Hkrati
                     bi pa ob tem rad poudaril, da morda to gradivo lahko pomeni novo kvaliteto
                     našega življenja in dela na sploh.</p>
                  <p>S sprejemom teh ustavnih sprememb bo morda naša delegatska skupščina v tem
                     mandatu naredila največje dejanje. S tem bo omogočila, da od sprememba naprej
                     dejansko sproščamo vse aktivnosti za normalne, neposredne in tajne volitve na
                     vseh nivojih in omogočamo, da nove delegatske strukture pripravijo programe za
                     nadaljnje delo.</p>
                  <p>Ob tem bi predvsem želel reči, da gre za veliko politično in gospodarsko
                     svobodo, ki je bila dana s temi gradivi in da z nacionalnimi programi, ki so
                     tukaj jasno izraženi (kar smo večkrat poudarjali), postajamo vse bolj tudi
                     pravna država.</p>
                  <p>Želim, da rokov ne bi podaljševali in da se jih držimo. Želim resno opozoriti
                     posameznike in skupine, da imajo nekateri, če mislijo resno, še čas do
                     septembra spreminjati razmere v našem prostoru. Poskusimo se držati rokov in
                     dejansko te premike tudi doseči.</p>
                  <p>Dovolite mi samo še dve, tri misli. Gre za vprašanje načela splošnih in tajnih
                     volitev. Glede zaupanja, če govorimo o načelu splošnih in tajnih volitev, se
                     zopet pojavlja vloga družbenopolitičnega organa in Socialistične zveze kot
                     nekega koordinativnega telesa za delegiranje. Ne razumemo zakaj se ne vključuje
                     v predloga ustavnih sprememb, da neposredne in splošne tajne volitve veljajo
                     tudi za predsednike skupščin občin. To je eno od temeljnih vprašanj. Ne vem
                     zakaj se v uvodu ta predlog omenja kot nesprejemljiv. Mislim, da neposredno
                     občani v tej družbenopolitični skupnosti želijo dobiti predvsem glede te
                     funkcije varnost v ljudeh, ki bi jih neposredno volili in ki jih poznajo.</p>
                  <p>Glede družbenopolitičnih zborov mislim, da jih federacija ne pozna in tudi ne
                     vidim nobenih razlogov, da bi bila to osnova, da ne bi šli na strukturno
                     spremembo v tej varianti 2, da Zbor občin in Družbenopolitični zbor postaneta
                     Splošno politični zbor.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima Ivica Kavčič, Skupščina občine Idrija.</p>
               </sp>
               <sp who="#sp.KavčičIvica">
                  <speaker>IVICA KAVČIČ:</speaker>
                  <p>Tovariš predsednik, tovarišice in tovariši delegati! Tudi v naši občini
                     mislimo, da je predlog amandmajev dobro dopolnjen in da ga je prav gotovo možno
                     sprejeti. Podpiramo tudi to, da se sprejme v predlaganih rokih. Dodala bi pa še
                     nekatere naše pomisleke in dopolnitve, predvsem v zvezi s 24. amandmajem, ki
                     govori o zagotavljanju poseljenosti našega ozemlja.</p>
                  <p>Menimo, da je sicer prav, da je poudarjena kmetija kot osnova, vendar menimo,
                     da je to premalo. Naše podeželje se namreč Pospešeno razseljuje, zato mislimo,
                     da bi bilo potrebno govoriti o tem, da se zagotovi poseljenost s pospeševanjem
                        hribovskega<pb n="17" xml:id="pb.17"/> gospodarstva. Komisija naj prouči,
                     kako je možno to misel v ta amandma vgraditi.</p>
                  <p>V zvezi s 27. amandmajem, glede skrbi za gozdove, je potrebno bolj točno
                     povedati, da je z gozdovi treba gospodariti tako, da se zagotavljata njihova
                     ohranitev in razvoj. Treba je že tudi marsikaj obnoviti, ne samo ohraniti.
                     Morda je treba reči namesto "razvoj" "zdrava rast", kajti beseda "najprej" za
                     to področje dejavnosti ni čisto ustrezna.</p>
                  <p>Glede pristojnosti in številčnega sestava zborov nam ni čisto jasno, ali se bo
                     vsebinsko kaj dosti spremenilo, če se spremeni številčna sestava in s tem tudi
                     pomembnost posameznega zbora. Mislimo, da bi bilo potrebno razmišljati o tem,
                     da bi imela naša skupščina enoten zbor, sestavljen tako, kot je sestavljeno
                     prebivalstvo. Ta zbor naj bi imel vse pristojnosti.</p>
                  <p>Glede Predsedstva SR Slovenije pa podpiram predlog Ljubljana-Center.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Želi še kdo besedo? Pisne razprave na to temo smo dobili iz občin
                     Ljubljana Vič-Rudnik, Mozirje, Postojna, Koper, Ljutomer. To gradivo bo
                     sestavni del razprave. Besedo ima tovariš Janko Česnik predstavnik Komisije
                     Skupščine SR Slovenije za ustavna vprašanja.</p>
               </sp>
               <sp who="#sp.ČesnikJanko">
                  <speaker>JANKO ČESNIK:</speaker>
                  <p>Spoštovani predsednik, spoštovani delegati in delegatke! Ni odveč poudariti, da
                     bo ustavna komisija podrobno proučila vse predloge, ki so bili danes dani na to
                     besedilo ustavnih amandmajev, saj bo ustavna komisija zasedala že 12. in 13.
                     septembra, da bi zagotovila dokončno besedilo za sprejem še v mesecu septembru.
                     Ustavna komisija je bila v dilemi glede bodoče sestave Skupščine SR Slovenije
                     in občinskih skupščin in vas kot delegate, torej ljudi, ki jim je najbolj
                     poznana problematika dela skupščin, prosim, da se še v roku tega meseca in pol
                     izjavite o tem, kako bi porazdelili pristojnosti republiške in občinskih
                     skupščin in kako bi se usposobili za zelo zahtevno delo, ki čaka te delegate v
                     naslednjem mandatu. Komisija je bila pred dilemo zlasti zaradi tega, ker
                     nekateri predlagajo, da bi v skupščini osnovali splošno pristojni zbor, ki naj
                     bo pristojen za vse zadeve. To naj bi bil Zbor občin ali pa Družbenopolitični
                     zbor. Če bi bil ta zbor pristojen za vse zadeve, potem je pred nami zelo
                     obsežno delo. Sami ste videli, da smo v ustavnem zakonu navedli zakone, ki bi
                     jih bilo treba nujno spremeniti. Čaka nas velika gospodarska reforma in zelo
                     zahtevne naloge. Vprašanje je, kako bo lahko bodoča skupščina vse to pravočasno
                     uredila. Pred očmi morate imeti obsežno delo, ki bo s tem nastalo, in to
                     skupščino usposobiti, da ga bo opravila. Zato predlagamo, da se ti roki ne
                     podaljšujejo, temveč samo prosim v imenu ustavne komisije, da se o teh dodatnih
                     predlogih in odprtih vprašanjih izjasnite vi in delegati občinskih skupščin, da
                     bi to vprašanje najbolj uspešno rešili.</p>
                  <p>Z mojega vidika bi glede amandmajev rekel, da smo res globoko segli v
                     dopolnitev ustave glede svoboščin in pravic človeka. Napisali smo vse tisto,
                     kar smo vedeli glede kvalitete svoboščin in pravic naših ljudi. Pri tem nismo v
                     nasprotju z amandmaji k Ustavi SFRJ zaradi tega, ker smo večino teh<pb n="18"
                        xml:id="pb.18"/> mednarodnih aktov in konvencij že ratificirali. Ta besedila
                     so že zapisana v veljavnih konvencijah, ki imajo moč zveznega zakona, nekatera
                     pa še bodo, kot tista o prepovedi nasilja. Upamo, da bo Jugoslavija tudi to
                     konvencijo ratificirala in da bo tudi ta imela moč zveznega zakona. Menili smo,
                     da so ta dopolnila tako zelo pomembna, da je prav, da jih napišemo tudi v
                     slovensko ustavo.</p>
                  <p>Zato bi prosil, da se glede ustavnega zakona držimo rokov, ki so navedeni v
                     gradivu. Druge republike so že sprejele svoja ustavna dopolnila in jih že
                     uresničujejo. Dobro bi bilo, če bi tudi mi zaradi uspešnega dela, ne samo
                     skupščine, ampak zlasti dela sodišč, čimprej sprejeli ustavna dopolnila.</p>
                  <p>Do posameznih predlogov se ne bi opredeljeval, ker mislim, da jih bo proučila
                     ustavna komisija. Zato predlagam, da ta predlog sedaj obravnavate in ga še
                     dopolnite s svojimi predlogi, tako da bo ustavna komisija lahko zaključila
                     svoje delo. Hvala.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Želi še kdo besedo? Besedo ima tovarišica Ivica Kavčič, Skupščina
                     občine Idrija.</p>
               </sp>
               <sp who="#sp.KavčičIvica">
                  <speaker>IVICA KAVČIČ:</speaker>
                  <p>Glede tega, da bi se občinske skupščine izjasnjevale o pristojnosti zborov,
                     predlagam večjo aktivnost s strani republiške skupščine ali ustavne komisije. V
                     občinskih skupščinah smo se namreč doslej vključevali v obravnave ustavnih
                     dopolnil v sklopu Socialistične zveze. Tako nam je bilo tudi predlagano. Do
                     septembra ne bomo imeli več sej, še septembra je vprašanje, koliko jih bo.
                     Kolikor mi je znano, tudi s strokovnimi službami ni bilo razprav, ravno tako ne
                     s predsedniki skupščin o tem problemu. Ker pa je to gotovo pomemben problem za
                     delovanje skupščin, predlagam, da se kar konkretno dogovorimo, kako bomo k
                     njegovi razrešitvi pristopili. Predvsem moramo vedeti, zakaj se opredeljujemo
                     za tako ali drugačno pristojnost in tudi številčnost posameznih zborov.
                     Hvala.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Razpravo bi zaključil. Vzemite v roke predlog sklepa. Najprej bi predlagal, da
                     popravimo napako, ki je nastala pri pisanju tega sklepa v 4. točki. Predlagam
                     spremembo te točke, ki bi se morala pravilno glasiti: "Komisija Skupščine SR
                     Slovenije za ustavna vprašanja naj morebitne spremembe in dopolnitve delovnega
                     besedila predloga amandmajev in Ustavnega zakona za njihovo izvedbo določi do
                     15.9.1989." Mislim, da to ni sporno. Glede tega smo si enotni.</p>
                  <p>Druga stvar, ki bi jo predlagal, je to, kar je rekel tovariš Lutovac (ne vem,
                     če ste na to mislili, to boste potem povedali), da bi se naš zbor o nekaterih
                     stvareh izrekel danes. predlagam, da to ne opravi; razlogov za to je več,
                     predvsem zaradi tega, ker je bilo premalo časa in najbrž razprave o delovnem
                     predlogu niso mogle biti široke. 4. točka jasno zavezuje, da morajo vse
                     razprave v zborih in delovnih telesih biti na Ustavni komisiji natančno
                     proučene, ocenjene in da se ustavna komisija tudi opredeli do vseh predlogov,
                     ki so dani. Predlagam,<pb n="19" xml:id="pb.19"/> da pogledamo to 4. točko v
                     sklepu in da vidimo, če se pogledi o tem razlikujejo.</p>
                  <p>Dolžan sem pojasnilo glede roka 7.9. Mislim, da imamo veliko časa. Roki so res
                     nekoliko krajši, vendar moramo upoštevati, da besedilo sprememb ustave delamo
                     zelo dolgo in da je bilo glede tega opravljeno veliko delo tudi z organizacijo
                     mnogih najširših, problemskih razprav. Rezultat tega so velike spremembe od
                     osnutka do delovnega predloga. To je rezultat javne razprave, to ste sami
                     potrjevali v današnji razpravi. Sedaj v končnem delu, mislim, da bi moral naš
                     zbor imeti določena stališča. Moram reči, da razmišljati podobno kot tovariš
                     Borut Plavšak iz občine Center; da kljub temu, da imamo še nekatere stvari
                     odprte, vztrajamo, da se držimo predlaganih rokov. Rok ni vezan na sklic
                     občinskih skupščin in skupščin posebnih družbenopolitičnih skupnosti, ampak smo
                     mislili, da bi se bilo treba o teh zadevah (tudi tovarišica Kavčič je to rekla)
                     pogovoriti v okviru posvetov, ki jih organiziram v okviru skupščin z delegati
                     in drugimi ter se do tega problema opredeliti. Tako bi pomagali ustavni
                     komisiji, da bo od 10. do 12. pripravila končni predlog amandmajev. Mislim, da
                     je bilo v razpravi izpostavljenih toliko argumentov, da gre sedaj bolj za to,
                     da povežemo stvari v tej končni fazi in v končnih odločitvah.</p>
                  <p>Pojasnila sem dal, da ne bi bilo nerazumevanja glede sklepa. Mislim, da je
                     prav, da skupščine občin in posebnih družbenopolitičnih skupnosti niso vezane
                     na predlagane roke. Tako je potrebno razumeti te roke, da ne bi glede tega
                     prihajalo do nesporazumov.</p>
                  <p>Besedo ima Vukašin Lutovac, Skupščina občine Ljubljana-Šiška.</p>
               </sp>
               <sp who="#sp.LutovacVukašin">
                  <speaker>VUKAŠIN LUTOVAC:</speaker>
                  <p>Pripombo imam k 5. točki sklepov. V razpravi nisem vztrajal na odložitvi
                     občinskih volitev, ampak na tem, da se ločijo lokalne volitve od državnih.
                     Odgovor, ki ga je dal tovariš Potrč v imenu ustavne komisije, me ne
                     zadovoljuje, ker govori o predlogu, da se zamakne mandat enih ali drugih.
                     Ustavna komisija naj razmisli, da je treba sprejeti načelno stališče o tem, ali
                     naj bi z ustavnimi dopolnili uveljavili tudi spremenjene pristojnosti in
                     sestavo zborov Skupščine SR Slovenije ter ločili volitve na lokalne in državne.
                     To je bil moj predlog. Škodovati ne more, lahko samo koristi. Možno je, da to
                     ni vprašanje, ki naj bi ga urejala ustava in da lahko to opredeli zakon.
                     Vztrajam na tem predlogu, ker smo toliko razpravljali. To je potrebno, če
                     hočemo ljudje res voliti, sicer ustvarjamo ali nadaljujemo farso.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Tovariš Lutovac, to si povedal v razpravi, sedaj si predlog ponovil. Če
                     vztrajaš, sem za to, da mi o tem razpravljamo.</p>
                  <p>Mislim, da se bo morala ustavna komisija že na osnovi tvoje razprave opredeliti
                     glede tega. Mislim, da ta predlog zavezuje. Izjasnjevati se ob tem, da moramo
                     imeti volilne zakone septembra hkrati, ko bomo amandmaje sprejeli, mislim, da
                     je nesmiselno. Realno je, da bomo to 27. septembra sprejeli. Sem za to, da
                     sedaj poveste ali se strinjate, da o tem razpravljamo,<pb n="20" xml:id="pb.20"
                     /> ali pa mislite, da bi lahko zaključili in naj ustavna komisija ponovno
                     pretehta predlog, na katerem tovariš Vukašin vztraja.</p>
                  <p>Besedo ima tovariš Tone Jerovšek, član Komisije Skupščine SR Slovenije za
                     ustavna vprašanja.</p>
               </sp>
               <sp who="#sp.JerovšekTone">
                  <speaker>TONE JEROVŠEK:</speaker>
                  <p>Tovarišice in tovariši delegati! Na ustavni komisiji je bila opravljena obsežna
                     in zelo hrupna razprava o predlogu, ki ga je danes dal tovariš Lutovac, da bi
                     se ločilo lokalne od republiških volitev. Večinsko stališče ustavne komisije je
                     na koncu bilo, da jih ne bi ločili iz razlogov, ki so bili povedani že v
                     uvodnem ekspozeju predsednika skupščine.</p>
                  <p>Opozoril bi vas rad samo na naslednje. Vprašanje ločitve volitev ni vprašanje
                     ustave in teh ustavnih amandmajev. Kajti v primeru, da bi do take odločitve
                     prišli, moramo enim ali drugim delegatom podaljšati mandate. Če bi imeli
                     najprej republiške in šest mesecev kasneje občinske volitve, bi morali
                     občinskim delegatom podaljšati mandate. Mandate pa podaljšujemo z ustavnim
                     zakonom in ne z ustavo. Tako je v naši ustavi zdaj urejeno.</p>
                  <p>V bistvu bi rekel, da s tega vidika glede delovnega besedila amandmajev nimamo
                     pravzaprav kaj razmišljati in razpravljati v ustavi komisiji. Pripomba, ki jo
                     je dal tovariš Lutovac pa sama po sebi pomeni obveznost ustavne komisije, da to
                     vprašanje ponovno obravnava in se do njega še enkrat opredeli.</p>
                  <p>Zaradi tega mislim, da nam ni treba tega sklepa posebej dopolnjevati, ker se ta
                     sklep pravzaprav nanaša na ustavno besedilo amandmajev.</p>
                  <p>Druga stvar, ki bi jo rad opozoril, če pride do ločitve volitev, je ta, da se
                     moramo zavedati, da bo prišlo do mnogih sprememb tudi v delovanju skupščine
                     tako na ravni občinskih skupščin, kot republiške. To ni samo mehanična
                     razdelitev volitev na dva dela.</p>
                  <p>Ravno zaradi našega ustavnega konstrukta - razmerje občinska uprava - občina in
                     tako naprej, v odnosu do republike in do federacije, bi vrsto obveznosti potem
                     imeli tudi v volilni zakonodaji. To niso razlogi, da bi zdaj zavračal pobudo in
                     predlog, ki ga je dal tovariš Lutovac.</p>
                  <p>Predlagam, da je to posebno opozorilo ustavni komisiji, le-ta pa naj se
                     opredeli. Mislim, da pa lahko sklep ostane nespremenjen. Verjetno o tem ni
                     potrebno dolgo razpravljati. Hvala lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima tovariš Grozdan Šinigoj, Skupščina občine
                     Ajdovščina.</p>
               </sp>
               <sp who="#sp.ŠinigojGrozdan">
                  <speaker>GROZDAN ŠINIGOJ:</speaker>
                  <p>Tovariš predsednik, mojo skrb, da se taka sprememba o pristojnostih zborov
                     razširi tudi drugod, je že povedal tovariš Jerovšek in je ne bi ponavljal.</p>
                  <p>Glede opozorila tovarišice Kavčičeve bi rekel, da kot član ustavne komisije
                     sicer nisem pooblaščen, da govorim v imenu Ustavne komisije. Sem delegat, ki
                     bom delal kot član ustavne komisije in me skrbi to, da če ne bo dodatnih
                     informacij in opredelitev glede razmejitve zborov, da se bomo v ustavni
                     komisiji enako opredeljevali, kot smo se opredeljevali na zadnji seji<pb n="21"
                        xml:id="pb.21"/> sredi julija. To pomeni, da neka določena stališča vendarle
                     pričakujemo.</p>
                  <p>Moram reči to, kar v obrazložitvi morda ni razvidno. Ta predlog - ki mi je
                     sicer osebno zelo simpatičen in ga podpiram in mislim, da je tudi potrebno, da
                     do sprememb v pristojnostih zborov pride - je vendarle sorazmerno mlad. V
                     ustavni komisiji se je pojavil zelo pozno in osebno sem tudi rekel predsedniku
                     Potrču: "Pri tej točki bom tiho, čeprav se opredeljujem kot član ustavne
                     komisije s svojim strokovnim in drugačnim znanjem in odgovornostjo, pa se mi
                     zdi, da takrat, ko gre za področje, ki se neposredno tiče občine, iz katere
                     izhajam in katere delegat sem, pa se vendarle moram tam pogovoriti in dobiti
                     določena stališča". Tako je bilo tudi takrat, ko smo razpravljali o
                     spremenjenih pristojnostih oziroma razmerjih med pristojnostmi republiške in
                     občinskih skupščin.</p>
                  <p>Zato menim, da naj 5. točka, čeprav je rok kratek, vendarle ostane
                     nespremenjena. Osebno pa vendarle pričakujem, da bo ustavna komisija obogatena
                     z določenimi stališči in odzivi s terena bolj kot je bila do sedaj, ko se je
                     morala odločiti za takšen predlog, kot vam ga daje. To pomeni, da v amandmajih
                     ostajamo pri sedanjih zborih in njihovih pristojnostih, da pa smo dali v
                     razpravo tudi drugačna mnenja, vendar pa ne v obliki amandmajev, ampak v
                     dodatni obrazložitvi. Hvala lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Glede sklepa, o katerem sedaj razpravljamo, predlagam, da ostane, glede na to,
                     da se vsi trije zbori o njem izrekajo, nespremenjen. Posebej bi poudaril to,
                     kar je rekel tovariš Šinigoj. Mislim, da ta razprava mora biti precej resna,
                     globoka in strokovna, da bi dobili osnove, na katerih bi se potem ustavna
                     komisija tako ali drugače odločila.</p>
                  <p>Bojim se, da gremo mimo vloge, ki jo v našem sistemu ima danes Zbor združenega
                     dela.</p>
                  <p>Predlagam pa, da mi kot zbor ob tem sklepu posebej opozorimo na problem iz
                     razprave tovariša Lutovca in prosimo, da ga ustavna komisija še enkrat
                     najresneje obravnava.</p>
                  <p>Tovariš Lutovac, se strinjate s tem? (Da.) Se tudi ostali strinjate? (Da.)</p>
                  <p>Predlagam, da skušamo to točko zaključiti in predlagam, da sprejmemo sklep v
                     predloženem besedilu s popravkom, ki sem ga prebral in ta dodatni sklep, ki sem
                     ga sedaj predlagal.</p>
                  <p>Želi še kdo razpravljati? (Ne.) Če ne, prosim, da se zbor izreče o dveh
                     sklepih.</p>
                  <p>Kdo je za? (60 delegatov.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je zbor soglasno sprejel predlagani sklep z dopolnilnim
                     sklepom.</p>
                  <p>Prehajamo na 3. TOČKO DNEVNEGA REDA - POROČILO IZVRŠNEGA SVETA SKUPŠČINE SR
                     SLOVENIJE O IZVAJANJU DRUŽBENEGA PLANA SR SLOVENIJE ZA OBDOBJE 1986-1990.
                     Predlagatelj je Izvršni svet Skupščine SR Slovenije. Želi njegov predstavnik
                     besedo? (Ne želi.)</p>
                  <p>Poročilo in majska analiza sta objavljena v Poročevalcu številka 15/1 in 15/11.
                     Na klop ste prejeli tudi informacijo<pb n="22" xml:id="pb.22"/> Izvršnega sveta
                     Skupščine SR Slovenije o prihodkih in odhodkih samoupravnih interesnih
                     skupnosti družbenih dejavnosti, usklajenosti osebnih dohodkov in o aktivnostih
                     za razbremenitev izvajalskih organizacij v družbenih dejavnostih.</p>
                  <p>Gradivo so obravnavala pristojna delovna telesa in vam pisno poročala. Poročilo
                     skupine delegatov za spremljanje uresničevanja planskih aktov ste prejeli danes
                     na klop.</p>
                  <p>Sprašujem poročevalce, če želi kdo besedo? (Ne želi.) Poročilo Izvršnega sveta
                     Skupščine SR Slovenije danes obravnava tudi Družbenopolitični zbor v skladu s
                     74. členom Poslovnika Skupščine SR Slovenije. Vnaprej ste prejeli predlog
                     stališč tega zbora, med sejo pa nas bodo obvestili, v kakšnem besedilu bodo ta
                     stališča sprejeta.</p>
                  <p>Prejeli ste tudi osnutek ugotovitev, stališč in sklepov, ki naj bi jih po
                     razpravi naš zbor sprejel.</p>
                  <p>Zboru predlagam, da bi lahko tudi rezultate današnje razprave soočili s
                     predlaganimi stališči in sklepi, da imenujemo tri delegate v medzborovsko
                     skupino, ki bo spremljala in proučila razpravo in predlagala morebitne potrebne
                     dopolnitve oziroma spremembe.</p>
                  <p>V to skupino predlagam Aleksandra Ravnikarja, podpredsednika Skupščine SR
                     Slovenije in predsednika skupine delegatov vseh zborov za družbene dejavnosti,
                     Štefana Kadoiča, delegata iz Kranja, in Igorja Križmana kot poročevalca Odbora
                     za urejanje prostora, stanovanjsko in komunalno problematiko.</p>
                  <p>Ali želi o tem predlogu kdo razpravljati? (Ne.)</p>
                  <p>Kdo je za imenovanje te skupine? (Vsi delegati.) Je kdo proti? (Nihče.) Se je
                     kdo vzdržal? (Nihče.)</p>
                  <p>Ugotavljam, da smo soglasno imenovali 3 člane v medzborovsko skupino.</p>
                  <p>S tem bi pričeli razpravo. Prijavljenih je 6 razpravljavcev.</p>
                  <p>Besedo ima Vili Treven, Skupščina občine Trbovlje.</p>
               </sp>
               <sp who="#sp.TrenvenVili">
                  <speaker>VILI TREVEN:</speaker>
                  <p>Tovarišice in tovariši delegati, tovariš predsednik! Na seji delegacije naše
                     občine smo pri obravnavi gradiva k tej točki dnevnega reda pripravili naslednjo
                     razpravo:</p>
                  <p>Majska analiza je za obravnavano obdobje pokazala vso kritičnost gospodarskih
                     razmer. V pogojih hiperinflacije se položaj iz dneva v dan slabša, še posebej
                     zaradi izgub in nelikvidnosti. Vse gospodarstvo in družbene dejavnosti so se
                     znašli na skupnem čolnu, ki je zašel v izredno nevarne vode. Pri upoštevanju
                     celotne gospodarske problematike nam le hitro ukrepanje s tržno logiko lahko
                     omogoči preživetje, postopno sanacijo in šele na tej osnovi tudi izhod iz
                     krize.</p>
                  <p>V posebej zaostrenih težavah je gospodarska infrastruktura, kot na primer
                     elektrogospodarstvo in premogovništvo, kjer ugotavljamo, da so pred finančnim
                     razsulom oziroma imajo določeni deli kot termoelektrarna in rudniki vse pogoje
                     za stečaj. Tudi ta skupščina je že ugotavljala, da elektroenergetski sistem
                     deluje dobro v tehnično-tehnološkem smislu, kar se vidi iz pokrivanja vseh
                     potreb po električni energiji, poslovno pa je neučinkovit, kar se odraža v
                     velikih likvidnostnih problemih in stalnih izgubah še posebej letos. Sistem
                     elektrogospodarstva in premogovništva<pb n="23" xml:id="pb.23"/> Slovenije
                     vzdržuje tekočo likvidnost z izjemno visokimi kratkoročnimi krediti. Rudnik
                     lignita Velenje in Rudniki rjavega premoga Slovenije imajo žiro račune
                     blokirane v časovnih obdobjih, ki se bližajo meji ukrepanja po zakonu. Kljub
                     izrednim notranjim in zunanjim ukrepom, je tekoča reprodukcija zelo motena.
                     Tekoči prihodki krijejo manj kot polovico planiranih stroškov po ovrednoteni
                     energetski bilanci. Vlaganja v objekte primarne energije, v proizvodne objekte,
                     v prenosne in distribucijske objekte, je prepolovljeno zaradi prenizke cene
                     električne energije in neizpolnjevanja obveznosti nekaterih večjih porabnikov
                     te energije. Posledice se bodo z vso močjo pokazale čez leta, ko bo sistem
                     postal nezanesljiv pri oskrbi z električno energijo. Vprašljiva pa je tudi
                     izvedba ekološke sanacije.</p>
                  <p>Razlogi za tak položaj so: izrazito zaostajanje cen v letu 1988 in nadaljnja
                     zaostajanja v letošnjem letu; 3 do 4 mesečni časovni zamik od sprejema
                     dogovorjene nove cene do plačila razvrednoti pričakovani prihodek na realno
                     manj kot polovično vrednost; sistem nima trajnih obratnih sredstev za
                     financiranje zalog materiala, rezervnih delov, premoga in za druge potrebe
                     tekočega poslovanja; porabniki električne energije zelo slabo izpolnjujejo
                     svoje plačilne obveznosti, tako da kasnijo s plačili, v velikem obsegu
                     uporabljajo kot plačilno sredstvo menico in se izogibajo plačilu meničnih in
                     zamudnih obresti.</p>
                  <p>Nastali finančni primanjkljaj se s skrajnimi napori razrešuje z najemanjem
                     kratkoročnih kreditov, ki so znašali v juliju že 1020 milijard dinarjev. V 6
                     mesecih je bil priliv prihodka 686 milijard dinarjev, revalorizacijske obresti
                     za najete kredite pa so bile plačane v višini 300 milijard dinarjev. Ker imajo
                     že daljši čas blokirane žiro račune, je moteno plačevanje zapadlih in novih
                     obveznosti, še posebno kritično pa je izplačevanje osebnih dohodkov in
                     plačevanje obveznosti za skupno in splošno porabo. Sistem elektrogospodarstva
                     in premogovništva Slovenije je v sodelovanju z Izvršnim svetom Skupščine SR
                     Slovenije pripravil predsanacijski program za razreševanje finančnih problemov
                     v letu 1989 in nakazal sistemske razrešitve po novi zakonodaji v letu 1990.
                     Znotraj samega sistema morajo ukrepati tako, da se bodo zmanjševali stroški,
                     število zaposlenih in doseglo večjo poslovno učinkovitost. Od zunanjih
                     institucij pa se pričakuje, da se vendarle dokončno uredi vprašanje cen, da se
                     sanira primanjkljaj trajnih virov in da v prihodnjem obdobju s pomočjo bank
                     obdržijo likvidnost.</p>
                  <p>Prepričan sem, da se bodo razmere sanirale z odgovornim delom vseh na strpen in
                     ustvarjalen način, ne pa z nervozo, izsiljevanjem ali celo z grožnjami s
                     stavkami. Hvala.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima Todor Dmitrovič, Skupščina občine Titovo Velenje.</p>
               </sp>
               <sp who="#sp.DmitrovičTodor">
                  <speaker>TODOR DMITROVIČ:</speaker>
                  <p>Tovariš predsednik, tovarišice in tovariši delegati! Delegati občine Velenje za
                     Zbor združenega dela in Zbor občin smo pri obravnavi tega poročila menili, da
                     je potrebno opozoriti na 3 področja: področje ekologije, sistema<pb n="24"
                        xml:id="pb.24"/> planiranja in sistema gospodarjenja Elektroenergetskega
                     kombinata Franc Leskovšek Luka iz Titovega Velenja.</p>
                  <p>Za področje ekologije je skupina ob obravnavi poročila Izvršnega sveta
                     Skupščine SR Slovenije ob analizi izvajanja družbenega plana SR Slovenije za
                     obdobje 86-90 sprejela naslednja stališča :</p>
                  <p>1. Skupina podpira ugotovitve, stališča in sklepe, ki so v osnutku ponujeni
                     zboru v sprejem.</p>
                  <p>2. Skupina ob tem ugotavlja, da se je pri pripravi osnutka ugotovitev, stališč
                     in sklepov povsem obšlo pomembno področje izvajanja družbenega plana na
                     področju ekologije.</p>
                  <p>3. Skupina predlaga, da skupščina ponovno zadolži Izvršni svet Skupščine SR
                     Slovenije in druge nosilce nalog s področja ekologije, da se zagotovi izvajanje
                     nalog v dogovorjenih rokih s prioriteto sanacije termoelektrarn.</p>
                  <p>Obrazložitev je zelo kratka. Komisija za varstvo človekovega okolja v svojem
                     poročilu, ki smo ga prejeli tudi delegati, ugotavlja, da mora ekologija pri
                     reševanju gospodarskih vprašanj pridobiti absolutno prioriteto. Ne sme
                     prihajati do konfliktov, zadeve je potrebno razmejiti, kot na primer problem
                     radioaktivnih odpadkov, ki ga mora reševati predvsem energetika;
                     termoelektrarne pa je potrebno pospešeno sanirati in tega ne mešati s tekočo
                     problematiko. Verjetno je, da sanacija energetike do 1992. leta ne bo izvedena,
                     razen nekaterih posegov v Titovem Velenju in Trbovljah, zaradi več razlogov,
                     tudi finančnih. Ugotavljamo celo, da gre predvsem za finančne vzroke.</p>
                  <p>Skupščina občine Velenje je na seji zborov 6. in 7. julija 1989 sprejela v tej
                     zvezi naslednje ugotovitve in sklepe: Plani izgradnje objektov
                     elektrogospodarstva in premogovništva, ki zagotavlja v letu 1989
                     Termoelektrarni Šoštanj 6 milijonov ECU za plodno napravo, aditivno
                     odžvepljevanje in dokončanje ekološkega informacijskega sistema, je bil v
                     Skupščini ISEP sprejet šele konec meseca maja 1989. Veljavnemu srednjeročnemu
                     planu ISEP sredstva za ekološko sanacijo termoenergetskih objektov še vedno
                     niso zagotovljena. Zato ni zadostne garancije, da bo mogoče pravočasno, to je
                     pred koncem leta 1989 zagotoviti potrebna sredstva, ki za Termoelektrarno
                     Šoštanj v letu 1990 znašajo predvidoma okoli 50 milijonov ECU. Če pride pri
                     sprejemanju plana za leto 1990 v ISEP do podobne zakasnitve kot v letu 1989, ne
                     bo mogoče analizirati izgradnje čistilnih naprav do leta 1993, kot je to
                     opredeljeno v spremembah in dopolnitvah družbenega plana SR Slovenije za
                     obdobje 1986-90. V zvezi z zahtevo Skupščine občine Velenje, da Skupščina SR
                     Slovenije imenuje komisijo, ki naj bi raziskala vzroke in ugotovila morebitno
                     odgovornost Izvršnega sveta Skupščine SR Slovenije, organov ISEP in SOZD EGS,
                     ter drugih nosilcev nalog za neizvajanje sklepov o ekološki sanaciji velikih
                     termoenergetskih objektov, predlagamo, da bi bilo glede na pomembne premike, ki
                     so se zgodili spomladi 1989, produktivneje imenovati posebno skupino delegatov
                     vseh zborov Skupščine SR Slovenije. Naloga te skupine bi bila spremljanje,
                     spodbujanje in nadziranje nadaljnjega izvajanja planskih nalog, ki glede na
                     zastavljene roke prihajajo v kritično fazo. Glede te ugotovitve in pomembnost
                     izvajanja nalog s področja prizadevanj za ohranitev še znosnega okolja za
                     obstoj faune in flore ter življenja<pb n="25" xml:id="pb.25"/> ljudi, menimo,
                     da ni mogoče sprejeti ugotovitev, stališč in sklepov brez tega, da kritično
                     ocenimo dosedanje dolgotrajno in neučinkovito dogovarjanje predvsem v zvezi s
                     sanacijo termoelektrarn, ki po izteku srednjeročnega plana sistemsko še vedno
                     ni dogovorjeno. Rezultati onesnaževanja okolja nam nalagajo, da morajo ne glede
                     na težak gospodarski položaj v republiki vztrajati na sklepih s področja
                     ekologije.</p>
                  <p>Danes smo na klop prejeli mnenje skupine delegatov vseh zborov za spremljanje
                     uresničevanja planskih aktov, kjer je poudarjeno predvsem to, da je v razpadu
                     informacijski sistem. Delegati iz občine Velenje menimo, da bi bilo nujno
                     potrebno, da Izvršni svet Skupščine SR Slovenije sprejme sklepe, ki ne bi
                     dopustili, da bi informacijski sistem razpadel. Bojimo se, da bi anarhija na
                     tem področju onemogočala ne samo kvalitetno, ampak vsakršno načrtovanje. Iz
                     majske analize je bilo razvidno, da pretežna večina občin v Sloveniji v letu
                     1986 ni uspela sprejeti dolgoročnih družbenih planov, ker jih še do danes ni
                     mogla uskladiti z obveznimi izhodišči republiških planov. Iz tega sledi, da je
                     bila naloga obveznega usklajevanja planov neustrezno zastavljena in tudi
                     uresničena. Zavedati se je treba, da je tovrstno usklajevanje zahtevalo ogromna
                     finančna sredstva in da jih bo do konca uskladitve zahtevalo vsaj še enkrat
                     toliko kot jih je do sedaj. Pri tem usklajevanju se je jasno pokazalo, da je
                     planiranje v celoti preživeto in da je zato, da ne bi ponavljali zgodovine,
                     nujno pospešiti pripravo zakona o sistemu družbenega planiranja in pripravo
                     ustrezne metodologije, tako da bi priprava družbenega plana za obdobje 1991-95
                     in njegovo usklajevanje potekalo brez takšnih zapletov in nepotrebnih
                     stroškov.</p>
                  <p>Glede gospodarjenja na področju našega rudarsko-eletroenergetskega kombinata
                     Franc Leskovšek-Luka iz Titovega Velenja sem dolžan opozoriti na kritični
                     gospodarski položaj tega giganta, ki je zanesljiv proizvajalec termoelektrične
                     energije. Velenjski rudarji in šoštanjski elektrikarji so se v tem položaju
                     znašli predvsem zaradi sistemsko pogojene nemoči pri reševanju svojega
                     gospodarskega položaja. Kombinat je za redno poslovanje prisiljen najemati
                     kratkoročne kredite, največkrat po zelo neugodnih pogojih, tako da znaša sedaj
                     vrednost najetih kreditov že toliko, kot plača vseh delavcev rudnika in
                     termoelektrarne za pet mesecev. Toda celo te neugodne kratkoročne kredite je
                     čedalje težje dobiti.</p>
                  <p>Rudniški žiro račun je blokiran in lahko se zgodi, da delavcem ne bomo mogoče
                     izplačali osebnih dohodkov. Že sedaj ne moremo poravnati obveznosti do
                     nekaterih samoupravnih interesnih skupnosti. Ob takšnih pogojih je jasno, da ne
                     moremo zagotavljati normalnih pogojev za delo, popravila, obnovo opreme, kar v
                     končni fazi pomeni ustavljanje proizvodnje. Brez nje pa ni denarja niti za
                     osebne dohodke, niti ne za financiranje negospodarstva. Zato se nezadovoljstvo
                     kopiči in samo vprašanje časa je, koliko časa bo to še šlo. Čedalje pogosteje
                     se med delavci sliši vprašanje kako je mogoče, da gremo ob dobrem delu v
                     stečaj. Več temeljnih organizacij je namreč že pridobilo pogoje za prvo fazo
                     stečajnega postopka. V 45 dneh so bili njihovi žiro računi blokirani več kot 30
                     dni. Upniki so predvsem banke in samoupravne interesne skupnosti. Potrebno je
                     opraviti razgovore z upniki o načinu reševanja<pb n="26" xml:id="pb.26"/>
                     nastalega položaja. Težko je delavcem, ki izpolnjujejo postavljene proizvodne
                     načrte in dosegajo evropsko produktivnost, vedno z enakimi argumenti
                     utemeljevati vzroke za njihov težak položaj. Delavci se zavedajo, da se s
                     podobnimi težavami ukvarjajo tudi delavci v drugih gospodarskih panogah in tudi
                     vzgojitelji, učitelji in zdravniki, zato predlagamo, da skupno poiščemo rešitev
                     za izhod in nezadovoljivega položaja. V podjetjih bomo naredili vse, kar je v
                     naši moči, vendar bo potrebno tudi razumevanje z druge strani. Hvala lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima Matija Vračič, delegat Skupščine občine Lenart.</p>
               </sp>
               <sp who="#sp.VračičMatija">
                  <speaker>MATIJA VRAČIČ:</speaker>
                  <p>Tovariš predsednik, tovarišice in tovariši delegati! Naša skupina delegatov se
                     je sestala in obravnavala poročilo Izvršnega sveta Skupščine SR Slovenije glede
                     izvajanja družbenega plana. Na kratko bom prebral naše ugotovitve.</p>
                  <p>Ugotavljamo, da je analiza sicer dokaj celovita in pregledna, vendar ne
                     opredeljuje razreševanja problematike in nakopičenih neizvršenih planskih nalog
                     na posameznih področjih. To naj bi vsebovalo poročilo Izvršnega sveta Skupščine
                     SR Slovenije, ki pa je zelo splošno in iz njega ni možno razbrati posameznih
                     rešitev. Zato menimo, da bi moral Izvršni svet Skupščine SR Slovenije do jeseni
                     pripraviti celovitejši predlog ukrepov za realizacijo nalog, ki se v tem
                     srednjeročnem obdobju niso izvajale zadosti intenzivno oziroma tistih nalog, ki
                     so se na novo pojavile.</p>
                  <p>Predgovornik je govoril o problemu ekologije.</p>
                  <p>Pričakujemo tudi, da bo Izvršni svet Skupščine SR Slovenije podal konkretnejše
                     usmeritve glede ukrepov za skladnejši regionalni razvoj.</p>
                  <p>Menimo predvsem, da bi bilo potrebno razdelati ukrepe na področju
                     infrastrukture, to je telefonije, telekomunikacij in cestnega omrežja kot novo
                     nalogo, ki na začetku srednjeročnega obdobja še ni bila tako izrazito
                     prisotna.</p>
                  <p>Na področju ekologije bi morali izdelati ukrepe za pospešeno izvajanje nalog,
                     izgradnjo čistilnih naprav, urejanje odlagališč, komunalnih odpadkov in
                     podobno.</p>
                  <p>Poudarjamo, da je na manj razvitem območju še posebej težko reševati te
                     probleme. Hkrati pa opažamo, da se ti problemi na nivoju Slovenije še nekako
                     razrešujejo za večje sisteme oziroma na podlagi že nastalih večjih ekoloških
                     katastrof.</p>
                  <p>Omenjeno problematiko bi morali reševati sistemsko in celovito zagotavljati
                     vire vsem občinam oziroma območjem in tudi konkretno zastaviti regionalni
                     osnutek razreševanja teh problemov na ravni Slovenije, tako da bi bil določeni
                     nosilci nalog.</p>
                  <p>Glede infrastrukture bi bilo potrebno določiti usmeritve, ki bodo veljale tudi
                     v naslednjem srednjeročnem obdobju, kot nekakšno nadaljevanje neizvršene naloge
                     v tem srednjeročnem obdobju.</p>
                  <p>Glede družbenih dejavnosti podpiramo stališče, da se mora čimprej vzpostaviti
                     nacionalni program. Vendar pa ta ne bi smel biti enostransko zastavljen, tako
                     da se na občinskem nivoju<pb n="27" xml:id="pb.27"/> ne bi pojavljale naloge,
                     ki so v splošnem družbenem interesu, drugače bo razlika med posameznimi območji
                     lahko še večja kot doslej. Hvala lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima Marjan Ašič, delegat Skupščine občine Celje.</p>
               </sp>
               <sp who="#sp.AšičMarjan">
                  <speaker>MARJAN AŠIČ:</speaker>
                  <p>Tovariš predsednik, tovarišice in tovariši delegati! Tudi naša skupina za Zbor
                     občin je vzela današnjo skupščino kot resno zadevo in se precej ukvarjala s
                     problematiko, ki je obdelana v Majski analizi in v poročilu Izvršnega sveta
                     Skupščine SR Slovenije.</p>
                  <p>Predvsem smo bili pod vtisom dogodkov na področju vzgoje, izobraževanja in v
                     naši občini zdravstva in smo razumljivo temu tudi posvetili največ
                     pozornosti.</p>
                  <p>Za področje zdravstva imamo naslednje predloge, ki naj se vključijo v
                     ugotovitve, stališča, predvsem pa sklepe našega zbora o tej problematiki.</p>
                  <p>Predlagamo naslednje: Parametri za vrednotenje programov naj se postavijo bolj
                     realno, v proračunih pa naj se upošteva, da se bo razlika v ceni realizirala
                     tekoče, ne pa z zamudo.</p>
                  <p>Pred temi predlogi imam zelo dolgo besedilo, ki ga ne bi bral. Bral bom samo
                     sklepe, ker upam, da jih boste razumeli, bom pa vse skupaj oddal pisno.</p>
                  <p>S sklepom Skupščine SR Slovenije naj se določi, da občinske zdravstvene
                     skupnosti zagotovijo več sredstev za zdravstvo na osnovi višje prispevne
                     stopnje, tako da se bo delež sredstev v družbenem proizvodu povečal, kot je
                     bilo sklenjeno v Skupščini SR Slovenije v mesecu marcu.</p>
                  <p>S sprejetimi stališči naj se zadolži Ljubljanska banka - na območju SR
                     Slovenije, da pri obravnavanju obratnih kreditov zdravstvu uporablja poenoteno
                     nižjo realno obrestno mero. Poročali so nam, da je ta obrestna mera zelo
                     različna, ponekod 70 in več odstotkov, ponekod pa samo 20 do 26%.</p>
                  <p>SR Slovenija naj ne pristaja na sprejem družbenega dogovora, ki bo zmanjševal
                     delež sredstev za družbene dejavnosti in še nadalje zaostril družbenoekonomski
                     položaj v zdravstvu.</p>
                  <p>Sistemsko in brez odlaganja je treba urediti vprašanje pokrivanja izgub v
                     zdravstvu, in to v zdravstvenih delovnih organizacijah in v zdravstvenih
                     skupnostih iz leta 1988. Komite za zdravstvo in socialno varstvo naj takoj
                     pripravi osnutek zakona o zdravstvenem varstvu, ker menimo, da zaradi še
                     nesprejete republiške ustave ni razlogov, da bi se ne pripravil tudi osnutek in
                     predlog tega zakona.</p>
                  <p>V zvezi z problematiko vzgoje in izobraževanja smo bili delegati že na sami
                     seji seznanjeni s stališči Izobraževalne skupnosti Slovenije in ta stališča v
                     celoti podpiramo.</p>
                  <p>V sklepih, ugotovitvah in stališčih navedeni predlogi v zvezi s stanovanjskim
                     gospodarstvom bi morali biti bolj konkretni. Predlagamo in dajemo pobudo za
                     sprejem ustreznih zakonov; to je po našem mnenju zakon o stanovanjskem
                     gospodarstvu, ki bi omogočal, da se z določenimi finančnimi podporami pomaga
                     tistim kreditojemalcem stanovanjskih kreditov po letu 1987, ki so v nemogočem
                     socialnem položaju zaradi prevelike valorizacije teh<pb n="28" xml:id="pb.28"/>
                     kreditov. Poslušali smo tovariša Mavra Jerkiča tudi na televiziji, da
                     konkretnih rešitev, ki bi bile učinkovite, ni in zato predlagamo možnost
                     subvencioniranja iz sredstev solidarnosti stanovanjskim kreditojemalcem, ki so
                     jemali te nevzdržne kredite po letu 1987. Če ni dovolj samo sprememba zakona o
                     stanovanjskem gospodarstvu, potem je potrebno spremeniti tudi še nekatere druge
                     predpise, ki trdijo, da s krediti ni mogoče odplačevati kreditov. To pa bi v
                     tem primeru morali omogočiti, saj bi s subvencijami v bistvu kreditirali
                     odplačevanje kreditov.</p>
                  <p>Na področju ekologije se v celoti strinjamo z delegati iz Titovega Velenja in
                     ocenjujemo, da je treba to vnesti zelo ostro v sklepe po današnji razpravi.</p>
                  <p>Moti nas predvsem dejstvo, da se v teh materialih zadovoljimo samo z
                     ugotovitvijo, da glede tal smo dlje, kot na začetku, da je samo nekoliko boljše
                     na celjskem območju in v mežiški dolini. Gre za onesnaževanje tal s težkimi
                     kovinami, PCB, pesticidi in tako dalje.</p>
                  <p>Imamo zelo konkreten predlog, da bi pristojni organi v republiki sprejeli
                     odlok, da je treba na vseh območjih Slovenije izmeriti kakovost tal glede na
                     onesnaženost s težkimi kovinami, pesticidi in podobnim. Kaj se dogaja? V
                     celjski občini imamo zelo aktivno društvo za varstvo okolja, ki preko raznih
                     pooblaščenih in nepooblaščenih organizacijah pridobiva analize, jih objavlja in
                     informira občane o situaciji, o kateri ste morda brali v ponedeljkovem oziroma
                     petkovem Delu, kjer poziva občane občine Celje, da naj zavržejo vso pridelano
                     hrano na določenih območjih, ker je preveč onesnažena s težkimi kovinami.
                     Dogaja se, da prihaja do prepirov na tržnici, da jim mečejo stran pridelke, ki
                     jih tam prodajajo, če vedo, da je slučajno nekdo iz teh območij. Ocenjujemo pa,
                     da je položaj glede onesnaženosti tal podoben tudi drugod, samo da drugod o tem
                     ničesar ne vedo. Mi pa to vemo že dvajset let in zadnje leto tudi zelo
                     intenzivno merimo.</p>
                  <p>Zato menimo, da je treba zaradi enakopravnosti občanov in pomirjenja tudi nas v
                     Celju, da se te analize opravijo povsod, in to po odredbi pristojnega organa.
                     Kdo je to, zdaj ne vemo, ker se v zadnjem času zelo igramo "ping pong" glede
                     teh pristojnosti (ali je to republiška ali je občinska, ali je pristojna
                     inšpekcija ali komiteji za urejanje prostora ali je Izvršni svet Skupščine SR
                     Slovenije). Predlagamo, da se te meritve v vsej republiki obvezno opravijo.</p>
                  <p>Tu moram sprožiti še eno zadevo. Ponovno se opravičujem, gre za neljubo
                     prometno povezavo Štajerska-Kranjska preko Trojan. V zadnjem času se govori o
                     manj zahtevni avtocesti z manjšimi oziroma manj zahtevnimi elementi, z
                     dovolitvijo večjih naklonov oziroma manjše širine in tako dalje.</p>
                  <p>Na 30. strani smo prebrali, da bo družbeni dogovor 1986-1990 predvidoma
                     uresničen že leta 1989 s 133%, ker v dogovor niso bile vključene ceste iz
                     lanskega programa in Osimske ceste. Nihče nam ni znal razložiti, kaj pomeni ta
                     družbeni dogovor. Ocenjevali smo, da gre v bistvu za neki ugodnejši položaj v
                     cestnem gospodarstvu, posebej še, ker smo brali tudi 6. julija v Delu izjavo
                     tovariša Milana Jelenca, predsednika Republiškega komiteja za promet in zveze,
                     o tem, kaj bo v naslednjih letih, to<pb n="29" xml:id="pb.29"/> je do 2004,
                     dokončanega. Med drugim je vključena tudi naša hitra cesta od Arje vasi do
                     Ljubljane.</p>
                  <p>To je potem že dlje od naših videnj, ki jih predvidevajo naši planski
                     dokumenti. Na celjskem območju nas je strah, da bomo tako, kot 25 let odrivani
                     še naprej. Po letu 2004 bo že prišlo kaj vmes, da ne bo tako. V zvezi s to
                     informacijo v Delu in majsko analizo zahtevamo, da se Izvršni svet Skupščine SR
                     Slovenije o tej prioriteti izjasni in nam na način, kot je v skupščini običaj,
                     da pismeni odgovor kot na pobudo delegatov. Hvala lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima Janez Kučan, Skupščina občine Murska Sobota.</p>
               </sp>
               <sp who="#sp.KučanJanez">
                  <speaker>JANEZ KUČAN:</speaker>
                  <p>Tovariš predsednik, tovarišice in tovariši delegati! Govoril bom o
                     kmetijstvu.</p>
                  <p>Ko so me delegati v skupini zadolžili, da naj imam razpravo, sem hotel ponoviti
                     razpravo, ki sem jo imel pred letom ali dvemi v tej skupščini. Menim namreč, da
                     se ni nič spremenilo, mogoče dve stvari, zato je nisem povzel, ampak bom
                     nekatere probleme ponovil, ker so ostali, vendar so vsi problemi na višjem
                     cenovnem nivoju. Danes ne bi več kritiziral Zvezni izvršni svet, ker ni
                     sprostil cen, ker imamo sproščene cene. Vsi ostali problemi pa so ostali enaki,
                     ker nimamo strateško rešenih nekaterih stvari.</p>
                  <p>Zato sem vseeno pripravil nekaj trenutno aktualnega, za kar menim, da bi bilo
                     potrebno, da se upošteva tudi v današnjih zaključkih.</p>
                  <p>V ugotovitvah za to točko dnevnega reda smo v gradivih skupščine zapisali, "da
                     se ekonomski položaj kmetijstva, zlasti zaradi visoke inflacije zaostruje.
                     Nerešena ostajajo še nekatera pomembna sistemska in razvojna vprašanja ..."</p>
                  <p>Žal so te ugotovitve točne, niso pa nove in jih ponavljamo že vrsto let, kljub
                     temu, da so fizični kazalci proizvodnje iz leta v leto boljši. Pridelamo več
                     pšenice, mesa in mleka ter izboljšujemo produktivnost. Zakaj? Ob večjem delu so
                     finančni rezultati slabši.</p>
                  <p>Danes bi želel opozoriti le na tri vprašanja. Do lanskega leta smo bili vsa
                     leta kmetje in živilsko-predelovalna industrija preskrbovalci. Skrbeli smo, da
                     smo imeli polne police, da je bila hrana poceni in da smo se lahko poceni
                     hranili in živeli. Ker nam politika ni dovoljevala prosto formiranih cen, smo
                     poslovali tako, da smo poskušali priti zmeraj do pozitivne ničle. Ob tej
                     pozitivni ničli nismo ustvarili sredstev za razvoj, še manj pa sredstev za
                     normalno poslovanje. To poslovanje se sedaj povečuje z inflacijo, vsak dan
                     rabimo več denarja. Če prej nisi imel denarja, si ga sedaj moraš sposojati, če
                     hočeš sploh poslovati ob tem, da nismo ustvarili akumulacije in sredstev za
                     poslovanje, smo prišli v položaj, da imajo nekatere oziroma povprečne
                     organizacije ABC Pomurka 92% vseh sredstev iz naslova kreditov. Mesna
                     industrija kot največja organizacija pa 98% in le 2% lastnih sredstev. Ob tem
                     lahko računamo, kaj se lahko dogaja, če ni odvisen od drugih kreditov.</p>
                  <pb n="30" xml:id="pb.30"/>
                  <p>Ob sprostitvi cen kmetijskih in živilskih proizvodov lani pa se zaradi
                     neurejenih pogojev ne moremo vključiti v normalne tržne odnose kot nekateri
                     mislijo, ker smo v proizvodnji preveč odvisni od kreditov. Ob znanih obrestih,
                     ki so sicer delno regresirane, pa je nemogoče ekonomično in poceni poslovati.
                     Tako na primer mora ena večjih delovnih organizacij ABC Pomurka ob 170 milijard
                     mesečne realizacije plačati 110 milijard obresti.</p>
                  <p>Nujno je torej treba sanirati ali konsolidirati to stanje, s tem, da kmetijske
                     organizacije pridobijo več dolgoročnih sredstev in se potem začnemo pogovarjati
                     o tržnem gospodarjenju.</p>
                  <p>Moram opozoriti na to, ker je tudi danes zapisano v poročilu skupin delegatov,
                     ki spremlja uresničevanje planskih aktov, da se mora kmetijstvo vključiti v
                     tržno gospodarstvo. Mi smo za to, vendar moramo opozoriti vse, ekonomiste in
                     ostale, da je kmetijstvo vendar specifična panoga. Tu ne more zmeraj delovati
                     zakon ponudbe in povpraševanja za kmetijske pridelke, kot si to marsikdo
                     predstavlja. Tu so namreč takšni vplivi, na katere kmetje sami ne moremo
                     vplivati. Nekatere bom naštel kasneje. Tu mora ob naših prizadevanjih - in
                     prizadevnosti ni malo, v uvodu sem že povedal (nočem pa danes operirati s
                     številkami), koliko smo povečevali proizvodnjo in kakšno imamo - za prehod v
                     tržno gospodarjenje imeti ustrezno vlogo tudi država, kot to delajo na zahodu.
                     Država mora ustvariti pogoje, da bo kmetijstvo poslovalo v skladu s strateško
                     opredeljenimi razvojnimi cilji. Te cilje pa mora država globalno opredeliti;
                     kaj bomo proizvajali, kje so prednosti proizvodnje in tako naprej. Z ukrepi
                     mora skrbeti za stabilnost proizvodnje in primerljivost dohodka kmetijskih
                     proizvajalcev z dohodki v nekmetijskih dejavnostih. Zakaj? Prej sem že povedal.
                     Kmetijstvo je specifična panoga gospodarstva glede dolžine ciklusa proizvodnje
                     (eno leto, 18 mesecev in tako naprej). Čeprav uporabljaš dobro, najsodobnejšo
                     tehnologijo, sortni izbor in tako dalje, je tu še tveganje neba, zemlje,
                     poplave, suše, mraz in tako naprej, poseben značaj potrošnje kmetijskih
                     proizvodov. Ne da se imeti dolgo na zalogi mesa in mleka.</p>
                  <p>Ob teh naštetih elementih oziroma vplivih na proizvodnjo se lahko zgodi, da
                     imamo določeno leto veliko proizvodnjo; po logiki tistih, ki zagovarjajo
                     tržišče, bomo imeli zelo nizke cene, drugo leto pa se lahko zaradi vremenskih
                     razmer na primer zgodi, da bomo imeli nizko proizvodnjo, po logiki nekaterih pa
                     moramo imeti visoko ceno. Velikih nihanj si ne moremo dovoliti, ne na račun
                     potrošnika, ne na račun proizvajalca. Zato mora biti tu vpliv države takšen, da
                     oblikuje tržne blagovne rezerve, vendar ne samo rezerve zaradi potrošnje, ampak
                     tudi rezerve zaradi proizvodnje. To, kar zmeraj pozabljamo.</p>
                  <p>To je nekaj elementov, ki jih moramo urediti kot sistemsko rešitev, če želimo,
                     da o kmetijstvu ne bomo govorili vsa leta isto. Vemo, kaj mora zvezna vlada kot
                     država narediti ter kaj mora storiti republika. Zvezna vlada ima v pristojnosti
                     samo vprašanje kreditno-monetarnega sistema, rezerv in zaščitnih cen. Vse
                     ostalo pa lahko rešimo sami v republikah.</p>
                  <p>V Sloveniji smo v zadnjih letih poskušali reševati probleme kmetijstva s
                     sredstvi za melioracije in intervencije. V<pb n="31" xml:id="pb.31"/>
                     primerjavi z drugimi področji nam je uspelo vsaj to, da nismo zmanjševali
                     proizvodnjo oziroma smo zaradi melioracijskih posegov vrsto proizvodenj še
                     povečali. O teh sem že govoril.</p>
                  <p>Žal pa so sredstva za intervencije skoraj v 70% bila namenjena pokrivanju
                     razlik v ceni. Ob neurejenih sistemskih zadevah in želji po varovanju standarda
                     bomo tudi bodoče morali v republiki tudi zaradi ohranitve kmetijske
                     proizvodnje, zbirati sredstva za te namene. To delajo tudi na zahodu, kjer
                     subvencionirajo kmetijski izvoz več kot mi in bo po podatkih OECD iz maja 1989
                     skupni izdatki za razvoj in zaščito poljedelske proizvodnje znašli: v Finski
                     70%, Švedski 58%, EGS 46%, v Avstriji 48% od neto vrednosti poljedelske
                     proizvodnje v letu 1988. Pri nas znašajo približno od 15 do 20%.</p>
                  <p>Zato se zavzemamo za današnji predlog Izvršnega sveta Skupščine SR Slovenije,
                     ki predlaga povišanje stopnje za plačevanje prispevka za pospeševanje družbeno
                     organizirane tržne proizvodnje hrane in zagotavljanje nemotene preskrbe in za
                     blagovne rezerve iz 1,45 na 2.</p>
                  <p>Še nekaj. V 5. točki sklepov za današnjo sejo predlagam, da se zadnji stavek
                     glasi takole: "Jasno je potrebno opredeliti in izpeljati celovito strategijo
                     razvoja kmetijstva v SR Sloveniji in predlagati ukrepe za podporo tej
                     strategiji."</p>
                  <p>Tu sem dobesedno povzel tisto, kar predlaga Družbenopolitični zbor v svojih
                     sklepih, ker menim, da bi bilo nespremenjeno besedilo nepravično, ker se po
                     mojem vse slovensko kmetijstvo ne začenja in ne konča z mlekom, živino in
                     mesom. Hvala.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Besedo ima Jože Kerekeš, delegat Skupščine Mesta Ljubljane.</p>
               </sp>
               <sp who="#sp.KerekešJože">
                  <speaker>JOŽE KEREKEŠ:</speaker>
                  <p>Ob obravnavi poročila Izvršnega sveta Skupščine SR Slovenije o izvajanju
                     družbenega plana smo v skupini delegatov Mesta Ljubljane imeli naslednje
                     ugotovitve in stališča:</p>
                  <p>Iz poročila, predvsem pa iz analize, je razvidno, da ključnega cilja
                     srednjeročnega razvoja, po katerem naj bi povečali tisti del družbenega
                     proizvoda, ki ga gospodarstvo namenja za reprodukcijo, nismo dosegli.</p>
                  <p>V letu 1985 so bila sredstva za akumulacijo udeležena v družbenem proizvodu z
                     12,5%, v letu 1988 pa samo še z 10,2%.</p>
                  <p>Da bi dosegli ta cilj, smo v preteklih letih, zlasti pa v letu 1988 in 1989,
                     uveljavili restriktivne ukrepe na področju osebne, skupne in splošne
                     porabe.</p>
                  <p>Udeležba sredstev za navedene oblike porabe se je iz leta 1985, ko je znašala
                     37,3%, znižala na 31,9% v letu 1988. Ob tem se je delež za skupno in splošno
                     porabo najbolj znižal v letu 1988, ko znaša samo še 6,8%.</p>
                  <p>Iz navedenega je razvidno, da tako omejevanje osebne, skupne in splošne porabe
                     ni povzročilo povečanja akumulacije. Učinki takih omejitev so se pokazali že v
                     letu 1988, predvsem v realnem zniževanju osebnega in družbenega standarda.</p>
                  <p>V letu 1988 se je življenjski standard realno znižal za dobro desetino, od tega
                     osebna potrošnja celo za 12,7%.</p>
                  <p>To se je odrazilo na pospešenem zniževanju delovne storilnosti kot sintetičnem
                     kazalcu delovanja vseh teh omejitev.</p>
                  <pb n="32" xml:id="pb.32"/>
                  <p>Omejevanje sredstev na področju skupne in splošne porabe pa je te negospodarske
                     dejavnosti spravilo v velike finančne in eksistenčne probleme, zlasti na
                     področju zdravstva in izobraževanja.</p>
                  <p>Vse ostrejše omejitve na področju splošne porabe pa se kažejo v dejstvu, da
                     ostaja v proračunski porabi občin in Mesta Ljubljana in tudi ostalim občinam
                     neznatni delež, ki komaj še omogoča njihovo funkcioniranje. Od celotno zbranih
                     sredstev za splošno porabo v Ljubljani ostaja občinskim in mestnemu proračunu
                     le še 3,6%, realno so se ta sredstva v letošnjem letu znižala za 27%, kar je
                     največ od vseh drugih porabnikov.</p>
                  <p>Navedena neugodna gibanja se že odražajo v slabitvi vitalnosti
                     družbenoekonomskega razvoja Ljubljane kot republiškega in gospodarskega centra
                     in upravnega središča. To je glede na prikazano zaostajanje skupne in splošne
                     porabe tudi razumljivo, saj je v Ljubljani zaposlenih kar ena tretjina vseh
                     zaposlenih v gospodarstvu SR Slovenije.</p>
                  <p>To pa tudi pomeni, da si za redno zmanjševanje sredstev za financiranje teh
                     dejavnosti bolj prizadeva prav ljubljansko združeno delo. Da je temu tako,
                     kažejo tudi letošnji podatki o gibanju nominalnih čistih osebnih dohodkov na
                     delavca. Ob tem, ko so v negospodarstvu SR Slovenije ti narasli v prvem
                     polletju 1989 z indeksom 485, so se v Ljubljani povečali samo z indeksom 464,
                     ob tem pa rastejo osebni dohodki v gospodarstvu Ljubljane enako kot v SR
                     Sloveniji z indeksom 505.</p>
                  <p>Ugotavljamo, da so meje omejevanja osebne, skupne in splošne porabe že
                     dosežene, v Ljubljani v primerjavi s SR Slovenijo pa verjetno tudi že
                     presežene. V tem smislu bi bilo zato umestno poiskati ustreznejše instrumente
                     za zagotavljanje potrebne akumulacije v našem gospodarstvu.</p>
                  <p>Predlagamo, da se ugotovitve, stališča in sklepi Skupščine SR Slovenije
                     dopolnijo v 3. točki na 4. strani z obvezo, da se že v fazi priprave poročila
                     Izvršnega sveta Skupščine SR Slovenije ob analizi izvajanja družbenega plana
                     vključijo tudi ustrezne občinske in mestne družbenopolitične skupnosti.</p>
                  <p>Ker imam še pripombe k majski analizi na področju zdravstva, bom le-te, da ne
                     bom predlog, oddal pisno. Hvala lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima Boris Gabrič, Izobraževalna skupnost Slovenije.</p>
               </sp>
               <sp who="#sp.GabričBoris">
                  <speaker>BORIS GABRIČ:</speaker>
                  <p>Tovariš predsednik, tovariši delegati!</p>
                  <p>Rad bi bil zelo kratek, nekatere stvari pa je treba podčrtati glede na to, da
                     ste dobili z gradivom ta roza papir. Precej besed je dejansko povedal tudi moj
                     predhodnik.</p>
                  <p>V izobraževalni skupnosti smo ugotovili, da niso niti v analizi, niti v
                     poročilu ocenjeni vzroki in posledice nemirov in stavk, ki so potekali na
                     področju izobraževanja. Epilog so dobili v zahtevah stavkajočih po ukrepih, ki
                     bi zagotovili razrešitev nastalih problemov. V osnutku ugotovitev, stališč in
                     sklepov zborov Skupščine SR Slovenije, ki jih imajo delegati, je del problemov
                     sicer v 5. točki zajet, niso pa terminsko opredeljeni ukrepi za uresničitev teh
                     sklepov in se bodo zopet ponovile stare napake, da ti problemi ne bodo
                     razrešeni. Skupščina je v letu<pb n="33" xml:id="pb.33"/> 1987 začrtala s
                     stališči in sklepi razvojno politiko na področju izobraževanja, vendar pa s
                     tekočo ekonomsko politiko ni ustvarjala pogojev, da bi se ti cilji
                     uresničevali. Zato zahtevamo, da skupščina zadolži Izvršni svet Skupščine SR
                     Slovenije, da te in tudi kopico drugih sklepov, ki jih je ta skupščina sprejela
                     ob razpravah o položaju v družbenih dejavnostih, v celoti uresniči.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima Ivica Kavčič, Skupščina občine Idrija.</p>
               </sp>
               <sp who="#sp.KavčičIvica">
                  <speaker>IVICA KAVČIČ:</speaker>
                  <p>Tovariš predsednik, tovariši delegati in tovarišice delegatke! Menim, da je
                     analiza zelo obsežna, morda celo preobsežna , da bi se lahko najvažnejše
                     probleme iz nje razbralo. Mislim, da bi bilo potrebno sprejeti stališča, kako
                     naj se v bodoče taka gradiva pripravi, da jih ne bo obravnavala samo skupščina,
                     ampak jih bo prebrala celotna zainteresirana javnost, da bomo na njihovi osnovi
                     tudi res spreminjali naše delo.</p>
                  <p>Ustavila bi se pri treh ali štirih sklepih, in sicer: pri procesu
                     prestrukturiranja gospodarstva v 2. točki v drugem poglavju. Mislim, da je že
                     sklep nedorečen in da tu pravzaprav ničesar ne pove. Ugotavlja samo, da
                     potrebujemo ustrezno kadrovsko zasedbo za razvoj podjetništva in tako naprej,
                     in da je uspeh nove ekonomske politike odvisen od uveljavljanja tržnih meril.
                     Mislim, da je to premalo in da moramo biti na tem področju, ki je za bodoče
                     gospodarjenje gotovo najpomembnejši, mnogo bolj konkretni. Predvsem je potrebno
                     zapisati, kaj je potrebno storiti za razvoj podjetništva, da je potrebno
                     vzgojiti take kadre, da bodo usposobljeni za podjetništvo, da je treba
                     odpraviti neproduktivna delovna mesta, ki zavirajo razvoj podjetništva. Dokler
                     bo v družbi prostor za neproduktivna delovna mesta od delovnih organizacij do
                     infrastrukture, toliko časa ne bo prave spodbude za podjetništvo, ki zahteva
                     tveganje. Če hočemo podjetništvo razvijati, ga moramo tudi materialno
                     spodbujati. Brez tega ne bo uspela, zato predlagam, da se to vključi v
                     zaključke pod 2. točko.</p>
                  <p>Ponovno bi razpravljala v zvezi s kmetijstvom. Mislim, da je ugotovitve treba
                     dopolniti v zadnjem odstavku, kjer piše: "nerazrešena ostajajo še nekatera
                     pomembna sistemska in razvojna vprašanja te panoge, nadaljujejo se negativni
                     procesi širjenja organizacij", predlagam, da se napiše: "nadaljujejo se
                     negativni procesi praznjenja podeželja." V naši občini ugotavljamo zelo
                     zaskrbljujoč pojav, da kmetje odpovedujejo vse vrste zavarovanja (od
                     pokojninskega in drugega, do zavarovanja živine) zato, ker preprosto nimajo
                     dovolj sredstev. Zato mislim, da je treba temu posvetiti veliko pozornosti.
                     Strokovnjaki, ki te analize pišejo, naj gredo med ljudi in naj poskusijo
                     ugotoviti, kaj je treba narediti za to, da bomo to podeželje, ki ga je, kot
                     nekateri pravijo, v Sloveniji 2/3, ohranili poseljeno, da se ne bo razraslo
                     grmovje.</p>
                  <p>V zvezi z družbenimi dejavnostmi mislim, da je besedilo dovolj dobro v zvezi z
                     drugim odstavkom 7. točke, kjer je govora o tem, da je treba omogočiti
                     uveljavitev alternativnih oblik opravljanja teh dejavnosti, bi samo vprašala,
                     kakšna je usoda gradiva, ki nam je bilo, mislim, da lansko leto, predloženo in
                     govori o tem, kako se bodo sproščale tržne zakonitosti na<pb n="34"
                        xml:id="pb.34"/> področju družbenih dejavnosti. Od takrat namreč ni ne duha
                     ne sluha o tem gradivu, ki je bilo, moram reči, dobro pripravljeno. Predlagala
                     bi, da predlagatelj to gradivo potegne iz predala in če že ni mogel zaradi
                     ustavnih ali drugih omejitev narediti koraka naprej, da nam problem vsaj
                     predstavi.</p>
                  <p>V zvezi s 3. točko, kjer je govora o tem, da Skupščina SR Slovenije nalaga
                     Izvršnemu svetu Skupščine SR Slovenije, da v sodelovanju s samoupravnimi
                     interesnimi skupnostmi gospodarske infrastrukture z Gospodarsko zbornico
                     Slovenije, bankami, samoupravnimi interesnimi skupnostmi družbenih dejavnostih,
                     na podlagi svojega poročila pristopi k njihovi realizaciji, predlagam, da
                     dodamo tudi "v sodelovanju z izvršnimi sveti občin", kajti v celoten proces
                     morajo biti vključene tudi občine, če hočemo, da se stvari realizirajo.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Povedal bi, da imamo pisne prispevke na temo majska analiza iz Lendave, Šmarja
                     pri Jelšah, Ljubljane-Bežigrad in Ljutomera.</p>
                  <p>Hkrati bi vas moral obvestiti, da Igorja Križmana, ki smo ga kot poročevalca
                     izvolili v skupino, ni, kar smo pozneje zvedeli. Predlagal bi, da napravimo
                     zamenjavo in v skupino predlagamo tovarišico Ivico Kavčič. Ali se s tem
                     predlogom strinjate? (Da.)</p>
                  <p>Kdo želi razpravljati? Prosim, besedo ima tovariš Borut Plavšak, Skupščina
                     občine Ljubljana-Center.</p>
               </sp>
               <sp who="#sp.PlavšakBorut">
                  <speaker>BORUT PLAVŠAK:</speaker>
                  <p>Tovariš predsednik, tovarišice in tovariši delegati! S seboj sem prinesel kar
                     zajetno dokumentacijo, ki nam je bila bodisi poslana bodisi danes dana na klop.
                     Izgleda, da od nas delegatov pričakuje sposobnost računalniškega pomena, ki ga
                     nima nobeden od nas, če pa je med nami takšen, naj tej moji ugotovitvi
                     ugovarja. Se opravičujem, ker sem začel s to metaforo. Mislim, da je to zelo
                     koristno gradivo in sem za razpravo. Če govorimo, da bomo razvili nacionalni
                     promet na podlagi takšnih papirjev, ne bomo prišli zelo naprej. Sedaj ne dajem
                     vsebinske sodbe, mislim, da je gradivo zelo koristno in dragoceno, samo ne za
                     razpravo v skupščini, pač pa za vse poslovne delavce, planerje in
                     razmišljevalce. Upam, da tega gradiva ne bodo vrgli proč, ampak da ga bomo
                     shranili vsaj do naslednje majske analize, ker se da iz njega marsikaj
                     spoznati. Omejil bi se na poročilo Izvršnega sveta, ki je v enem od teh dveh
                     Poročevalcev objavljeno. Uvodno ga bom pohvalil, ker je dolgo le tri in pol
                     strani Poročevalca. To je domet, ki ga delegati kljub temu, da delujemo
                     zaenkrat še v skupinah delegatov, lahko sprejmemo. Tudi to poročilo izhaja v
                     bistvu iz sklepov oziroma predloženih programov aktivnosti Izvršnega sveta
                     Skupščine SR Slovenije za tekoče leto, to je nadomestek za bivše resolucije.
                     Nisem točno primerjal, če so sklepi oziroma naloge, ki si jih je naš Izvršni
                     svet Skupščine SR Slovenije sam zadal, izpolnjeni, zlasti, ker smo v polovici
                     leta. Ob koncu leta bi kazalo, da zabeležimo stvari, ki so že opravljene. Žal
                     mi je, da tovariš iz Izobraževalne skupnosti Slovenije ni mogel končati,
                     verjetno pa bo govoril v smislu vseh spoznanj, ki smo jih dobili na klop. Moja
                     nadaljnja razprava se bo omejila v glavnem na problematiko družbenih<pb n="35"
                        xml:id="pb.35"/> dejavnosti, s posebnim poudarkom na šolstvu. Vi veste, da
                     smo delegati v zadnjih dveh letih vedno izpostavljeni javnim opozorilom, da naj
                     se vendar lotimo enega področja (zdravstva, potem šolstva in tako naprej). Tudi
                     v prejšnjem so v Delu napisali, da šolstvo pritiska na Skupščino SR Slovenije.
                     Izjavljam, da sem zelo zainteresiran in kot delegat voljan v tem zboru storiti
                     vse, da se bo ta položaj razrešil. Najmanj tretjič v tem letu že razpravljamo o
                     šolstvu, in to vedno na podlagi takšnih listkov, ki jih dobimo na mizo. Nikoli
                     konsistentno, tako da si lahko človek, če odmislimo delegate oziroma skupine
                     delegatov, usede, si izpraša vest in premisli. Žal temu ni tako. Naši delavci
                     na področju šolstva ponovno pričakujejo, da bomo danes razrešili njihov
                     položaj. Bojim se, da to ne bo možno. Ne želim pa prevzeti moralne
                     odgovornosti, da sem jaz in vsi ostali krivi za ta položaj, če ne bo možno
                     vsega danes razrešiti. Napravil sem čisto kratko repliko na te ugotovitve in
                     stališča, ki v tretjem odstavku očitajo Izvršnemu svetu Skupščine SR Slovenije
                     oziroma Zavodu za plan SR Slovenije, da ni predvideval stavke šolstva. Stavka
                     je bila v Ljubljani, 6. junija, zaključek redakcije poročila Zavoda za plan pa
                     je bil opravljen, tako piše, 31. maja. Mislim, da je nesmiselno pričakovanje,
                     da bi naši planerji predvidevali 31. maja, kaj se bo zgodilo 5. junija. Tako bi
                     zelo dobronamerno prosil delegate, ki delujejo v Izobraževalni skupnosti, da
                     malo bolj premislijo, preden dajo tako kategorično sodbo. Poročevalec je izšel
                     20. junija. Danes smo dobili približno z istim dnem označeno tudi informacijo o
                     prihodkih in dohodkih samoupravnih interesnih skupnosti družbenih dejavnosti
                     21.7., ki stvari prikazuje računovodsko. Mislim, in to bo verjetno tudi
                     predstavnik Izvršnega sveta Skupščine SR Slovenije bolj točno povedal, da so
                     najhujše bilančne težave verjetno že presežene. Mislim, da to tu piše. Želel bi
                     pa se opreti na poročila Izvršnega sveta Skupščine SR Slovenije, in sicer na
                     tisti del, ki govori o družbenih dejavnostih (to je na tretji strani), kjer
                     piše: "Družbeni stroški za ta sistem družbenih dejavnosti so skupaj z drugimi
                     stroški za gospodarstvo že tolikšni, da jih gospodarstvo sicer še zmore, vendar
                     so odpori k njihovem povečanju, kljub spoznanju, da so rezultati delovanja
                     družbenih dejavnosti eden najpomembnejših razvojnih činiteljev, vse večji."
                     Tovariš predsednik Izvršnega sveta Skupščine SR Slovenije je mnogo več in bolj
                     tehtnega povedal v svojem intervjuju v sobotnem Delu. Želel bi tudi podpreti
                     predsednika Izvršnega sveta Skupščine SR Slovenije glede predlogov, ki so
                     napisani v njegovem intervjuju v Delu, kar se tiče nadaljnje organizacije in
                     financiranja družbenih dejavnosti. Vi ste si to pogledali, nekaj je tudi
                     urejeno že v ustavi. Iz današnjega ekspozeja tovariša predsednika ustavne
                     komisije je razvidno, da bi smer razvoja javnega financiranja družbenih
                     dejavnosti šla drugače kot do današnjega dne.</p>
                  <p>Šolstvo je javna služba. Slovenska država naj jo financira s proračunom in naj
                     ne obremenjuje potrpežljivosti naših kolegov šolnikov s telovadbo, z indeksi in
                     prispevnimi stopnjami, ampak naj enostavno poskuša preko javnih financ njihovo
                     pošteno delo primerno nagraditi. Kot družba smo zelo zainteresirani, da naši
                     tovariši in tovarišice šolniki učijo še bolje kot doslej, da bodo naši vnuki
                     bolj uspešni pri nadaljnjem<pb n="36" xml:id="pb.36"/> gospodarskem in
                     socialnem razvoju. Verjetno bodo tudi z več parlamentarnega znanja prihajali v
                     skupščine.</p>
                  <p>Osebno sem bil skoraj prepričan, da bo predsednik Izvršnega sveta Skupščine SR
                     Slovenije izkoristil današnjo priložnost, da bi te svoje ideje oziroma stališča
                     vlade predstavil. Verjetno obstajajo razlogi, da bo to storil kasneje, ko bo
                     ustava sprejeta.</p>
                  <p>Ni prvič, da tudi na podoben način razmišljam v tej skupščini in v tem zboru.
                     Zdi se mi zelo usodno, da dosežemo neko soglasje. S tem se bomo z oblikovanjem
                     javnih financ in šolstva kot javne službe zopet povezali z Evropo, ki jo tako
                     željno pričakujemo.</p>
                  <p>Če sem dosleden, moram ugotoviti in izpostaviti kot svoj predlog, da s
                     pričakovanji Izobraževalne skupnosti Slovenije, ki so bila že prej sporočena v
                     tisku narodu, da naj bi povečali delež sredstev za šolstvo v nacionalnem
                     proizvodu, ne soglašam. To je možno bilančno prikazati. Sem za to in za to se
                     zavzema tudi tovariš Šinigoj, da je treba šolstvu zagotoviti ustrezna sredstva,
                     da bo kos svojim nalogam. Ali je za to potrebno 5,3% nacionalnega proizvoda, je
                     stvar izračuna. Bojim se, da je bila takšna misel dobronamerno oblikovana na
                     podlagi zahtev naših šolnikov. Menim, da s tem tudi, če bi zdaj formalno
                     ugotovili, da je treba nemudoma dvigniti delež v nacionalnem družbenem
                     proizvodu za izobraževanje, da ne bi nič storili. Menim pa, da je znotraj
                     javnih financ najprej potrebno v proračunski projekciji v prihodnje zagotoviti
                     dovolj sredstev, da bomo lahko uresničevali tisto, kar si kot ena izmed
                     ambicioznih, mlajših družb predstavljamo od šolstva kot dejavnika razvoja.</p>
                  <p>Tudi k sklepom, ki smo jih dobili na mizo, bi imel pripombo. Na koncu, na 4.
                     strani predloga sklepa piše, da je treba v družbenih dejavnostih, v skladu s
                     sprejetimi osnutki dolgoročnih sprememb, pospešiti uveljavitev novih načel
                     organiziranja. Če je to mišljeno, sem za nova načela organiziranja. Niso pa to
                     več nova načela, ampak so v Evropi znana. Glede upravljanja, financiranja in
                     razpolaganja s sredstvi, ugovarjam zoper terminologijo. Predlagam, da se ta
                     izvrže, nadomesti in malo omili, da bi bili tudi tu konsekventni. Verjetno se
                     da najti formulacijo tudi iz Šinigojevega intervjuja.</p>
                  <p>V predlogu sklepa tudi piše, kar bi omogočilo uveljavitev alternativnih oblik
                     opravljanja teh dejavnosti. Hočemo zdaj privatne šole ali kaj? Kaj je tu
                     mišljeno kot alternativna oblika? Eden izmed dosežkov naše revolucije je ta, da
                     imamo državno šolo, ki je javna, splošna in obvezna. Če je mišljeno to, potem
                     je v redu, medtem ko zasebno delo ni alternativna oblika. V osnovah naše
                     demokracije je vsako delo častno, ne glede na to, ali ga nekdo opravlja v
                     tovarni, ki je zaenkrat še družbena lastnina, dokler se vanjo ne vlaga tuj
                     kapital. Ne gre za alternativne oblike, kaj pa je mišljeno, ne vem.</p>
                  <p>Na koncu tega odstavka piše: "Zagotoviti, da bodo družbene dejavnosti v tem
                     letu in do uveljavitve sistemskih sprememb lahko delovale brez večjih motenj."
                     Menim, da mora pisati "brez motenj", saj ne sme biti nikakršnih motenj. Če
                     ostane "brez večjih motenj", potem kot skupščina pristajamo na<pb n="37"
                        xml:id="pb.37"/> manjše motnje. Je pa stvar stila, kaj je velika in kaj
                     majhna motnja. Moj konkretni predlog je, da se "večjih" izpusti.</p>
                  <p>V prihodnje bi si predstavljal, da se bomo verjetno še v tem sklicu povrnili na
                     takšno globalno vrednotenje stopnje družbenega razvoja, nam jo bo Izvršni svet
                     Skupščine SR Slovenije s svojo projekcijo proračuna za prihodnje leto
                     predstavil, kjer bo šolstvo že vključeno. Predlagam, da tokrat opravimo
                     vsebinsko razpravo, kot recimo v parlamentih zahodne Evrope, kjer je najbolj
                     vsebinska razprava opravljena, ko vlada predloži osnutek proračuna. Hvala
                     lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Sedaj moramo ugotoviti, koliko vas misli še razpravljati. Rad bi,
                     da mi razpravo zaključimo pred odmorom in s tem omogočimo, da bi skupina začela
                     delati hkrati z Zborom združenega dela. Prosim, kdo želi še razpravljati?
                     (Eden, dva, dobro.)</p>
                  <p>Prosil bi, da ne ponavljate razprav.</p>
                  <p>Besedo ima Ivanka Komprej, Skupščina občine Ravne na Koroškem.</p>
               </sp>
               <sp who="#sp.KomprejIvanka">
                  <speaker>IVANKA KOMPREJ:</speaker>
                  <p>Pridružujem se tistim delegatom, ki ugotavljajo, da so nekatera stališča in
                     tudi sklepi presplošni. Zaradi tega ugotavljamo, da so potem obširne razprave
                     temu ustrezne. Zelo podpiram konkretni predlog delegata iz Celja, ki je
                     predlagal rešitev problemov tistih mladih parov, ki so si najeli stanovanjske
                     kredite in je tudi povedal, iz katerih virov bi se problem reševal. Takšne
                     predloge bi bilo potrebno zelo podpreti in verjetno bi tudi drugi delegati temu
                     pritrdili.</p>
                  <p>Ne podpiram predlogov, ki predvidevajo stalni delež družbenega proizvoda za
                     šolstvo in zdravstvo. Celo JLA je odstopila od svojih stalnih deležev. Potrebno
                     je pripraviti usklajeno bilanco. Izvršni svet Skupščine SR Slovenije ugotavlja,
                     da v letošnjih mesecih na področju socialnega varstva otrok in mladine ni bilo
                     nobenega izboljšanja. To pa je ugotovitev, ki nas mora zaskrbeti. Kaj pa bo
                     šolstvo s svojim deležem, če ne bo imelo otrok, ki bi jih lahko učilo;
                     nataliteta zelo pada, problemi, s katerimi se mladi soočajo, da se ne morejo
                     odločiti za večje število otrok, so nam znani, rešujemo pa zelo malo. Če
                     posamezne interesne skupnosti po panogah izsiljujejo nekaj in so dovolj glasne,
                     potem je treba glede na otroke, ki v skupščinskih klopeh niso zastopani, biti
                     glasen tudi v imenu tistih, ki se pravzaprav zaradi nemogočih pogojev sploh ne
                     morejo roditi in ne bodo mogli skrbeti za razvoj naše družbe in za naš
                     nadaljnji obstoj. Hvala.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima tovariš Aleksander Ravnikar, predsednik skupine
                     delegatov vseh zborov za družbene dejavnosti.</p>
               </sp>
               <sp>
                  <speaker>ALEKSANDER RAVNIKAR:</speaker>
                  <p>Tovariš predsednik, tovarišice in tovariši delegati! Skupina delegatov vseh
                     zborov Skupščine SR Slovenije za družbene dejavnosti je obravnavala poročilo
                     Izvršnega sveta Skupščine SR Slovenije in dodatno poročilo Izvršnega sveta
                     Skupščine SR Slovenije. Nekaj razpravljavcev se je te problematike dotaknilo,
                     zato se mi zdi primerno, da naše stališče<pb n="38" xml:id="pb.38"/> povem,
                     preden ga bomo skušali uveljavljati v usklajevalni skupini. Nanaša se ravno na
                     nekaj problemov, ki ste jih sedaj omenili. Ugotovili smo, da so v informaciji
                     napisana vprašanja in predlogi, na katere je opozorila skupina na prejšnji
                     seji. Poročilo ste dobili in te informacije izhajajo iz sklepov Skupščine SR
                     Slovenije, sprejetih ob obravnavi predloga bilance nalog vseh družbenih
                     dejavnosti za leto 1989 (le-to smo obravnavali 14. aprila letos).</p>
                  <p>Glede na podano oceno prihodkov in odhodkov samoupravnih interesnih skupnosti
                     družbenih dejavnosti v informaciji (to ste prejeli danes), je skupina delegatov
                     predlagala, da Skupščina SR Slovenije priporoči, naj se za republiške
                     samoupravne interesne skupnosti določijo nominalni odhodki v višini, kot je
                     predlagana v tabeli ocena prihodkov in odhodkov samoupravnih interesnih
                     skupnosti družbenih dejavnosti. Ker pa ta razdelitev temelji na predpostavki
                     25% letošnje rasti cen in osebnih dohodkov, pa skupina delegatov tudi predlaga,
                     da se v primeru, če bo rast cen in osebnih dohodkov presegla ta odstotek
                     (bojimo se, da bo tako) primerno spremenijo odhodki samoupravnih interesnih
                     skupnosti družbenih dejavnosti na višjo raven. Ob tem smo tudi menili, da naj
                     se v okviru sistema samoupravnih interesnih skupnosti in prek bančnega sistema
                     prihodki usmerjajo v reševanje likvidnostnih problemov občinskih samoupravnih
                     interesnih skupnosti, pri tem smo imeli na primer v mislih ravno tudi področje
                     otroškega varstva, čeprav vemo, da so vertikalni premiki hitro izvedljivi,
                     horizontalni znotraj posameznih dejavnosti pa bistveno težje.</p>
                  <p>Predlagamo, da bi se ta stališča ustrezno upoštevala tudi v ugotovitvah, ki naj
                     bi jih sprejeli zbori danes k poročilu Izvršnega sveta Skupščine SR Slovenije.
                     Hvala lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala, tovariš Ravnikar. Mislim, da je koristno, da smo dobili ta stališča, ki
                     so bila danes oblikovana na skupini.</p>
                  <p>Sedaj sprašujem predstavnike predlagatelja, če želi kdo v zvezi s tem karkoli
                     reči? Če ne, mi, preden bom zaključil, dovolite samo nekaj komentarjev. To v
                     nobenem primeru ni poskus povezovanja (ker to ni moja stvar - to bo naredila
                     skupina, ki smo jo imenovali - niti ne polemika). Gre za vprašanje, kaj je
                     namen te majske analize in razprave v zvezi z njo v Skupščini SR Slovenije.
                     Moram vam povedati, da smo v vodstvu skupščine že nekaj let na to zelo pozorni
                     in tudi opozarjamo, v kakšni smeri bi morale iti priprave v zvezi s takšno
                     razpravo, ki jo spodbudi majsko poročilo. Mislim, da ste nekateri v svojih
                     razpravah dali dobre pobude in je treba nekaj o njih zapisati tudi v
                     sklepih.</p>
                  <p>Najbrž imate prav vsi tisti, ki pravite, da če bi šli zdaj primerjati
                     zaključke, ki smo jih sprejemali ob majskih ali pa jesenskih analizah, smo si
                     marsikdaj zelo podobni. Ko sem danes spremljal vašo razpravo, moram reči, da
                     razumem, da vi prihajate iz konkretnih okolij, kjer se problemi zelo konkretno
                     pojavljajo in ste te probleme odprto in pošteno predstavili tu pred zborom.
                     Seveda pa je treba videti, koliko te pripombe spadajo v razpravo, ki je
                     namenjena oceni uresničevanja naših srednjeročnih planskih aktov in kaj je
                     treba narediti v zvezi s tem, da bi cilje, ki jih imamo, učinkoviteje
                     dosegali.</p>
                  <pb n="39" xml:id="pb.39"/>
                  <p>Popolnoma mi je razumljivo, da so se v razpravi odrazili nemiri v družbenih
                     dejavnostih. V kakšni meri pa bo to izraženo tudi v zaključkih take razprave,
                     je pa druga stvar. Zelo se pridružujem vam vsem, ki ste menili, da se moramo o
                     tem pogovoriti.</p>
                  <p>Predlagam tovarišu Gabriču, da se razprava Izobraževalne skupnosti Slovenije,
                     ki je bila podana tudi na Zboru združenega dela, upošteva kot sestavni del
                     razprave in naj jo skupina enakovredno upošteva.</p>
                  <p>Predlagam, da zaključimo prvi del te točke in da to točko prekinemo, dokler
                     medzborovska skupina ne opravi svojega dela. Medzborovska skupina bo začela z
                     delom takoj, ko bo to temo končal tudi Zbor združenega dela. Tam je še okoli 10
                     razpravljavcev, nekaj sem jih odštel, ker je v tem času tekla razprava tudi še
                     pri nas.</p>
                  <p>S tem predlagam, da tudi sejo prekinemo za opoldanski odmor. Predlagam, da
                     imamo odmor eno uro.</p>
               </sp>
               <stage type="time">(Seja zbora je bila prekinjena ob 13.10 uri in se je nadaljevala
                  ob 14.15 uri.)</stage>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Tovarišice in tovariši delegati! Predlagam, da nadaljujemo sejo zbora. Obveščam
                     vas, da je Zbor združenega dela pravkar končal razpravo v zvezi z poročilom
                     Izvršnega sveta Skupščine SR Slovenije. Če je še kdo od naših članov te skupine
                     prisoten, prosim, da se pridruži skupini v sobi 209.</p>
                  <p>Prehajamo na 4. TOČKO DNEVNEGA REDA - PREDLOG ZAKONA O SPREMEMBAH IN
                     DOPOLNITVAH ZAKONA O NOTRANJIH ZADEVAH. Predlagatelj je Komisija Skupščine SR
                     Slovenije za proučitev kazenske zakonodaje.</p>
                  <p>Želi predstavnik komisije besedo? (Ne želi.)</p>
                  <p>Predlog zakona je objavljen v Poročevalcu št. 16. Prejeli ste tudi mnenje
                     Izvršnega sveta Skupščine SR Slovenije.</p>
                  <p>Predlog zakona so obravnavala pristojna delovna telesa in vam pisno
                     poročala.</p>
                  <p>Sprašujem poročevalce, če želijo besedo? (Ne želijo.)</p>
                  <p>Zakonodajno-pravna komisija je v svojem poročilu z dne 12.7.1989 predlagala
                     amandma k 3. členu predloga zakona. Komisija za proučitev kazenske zakonodaje
                     je kot predlagatelj tega akta predlagala svoj amandma, s katerim se nadomesti
                     amandma Zakonodajno-pravne komisije Skupščine SR Slovenije. Zakonodajno-pravna
                     komisija Skupščine SR Slovenije pa svoj amandma umika.</p>
                  <p>Poročilo Komisije Skupščine SR Slovenije za proučitev kazenske zakonodaje ste
                     prejeli na klop.</p>
                  <p>Predlog zakona obravnava danes tudi Družbenopolitični zbor v skladu s 74.
                     členom Poslovnika Skupščine SR Slovenije.</p>
                  <p>Predlog stališč tega zbora ste prejeli vnaprej, med sejo pa nas bodo obvestili,
                     v kakšnem besedilu bodo ta stališča sprejeta.</p>
                  <p>S tem bi pričeli razpravo. Prijavljenih razpravljavcev ni. Želi kdo besedo? (Ne
                     javi se nihče.)</p>
                  <pb n="40" xml:id="pb.40"/>
                  <p>Če ne želi nihče razpravljati, zaključujem razpravo in prehajamo na glasovanje.
                     Najprej bomo glasovali o amandmaju Komisije Skupščine SR Slovenije za proučitev
                     kazenske zakonodaje k 3. členu, ki je razviden iz poročila te komisije in ste
                     ga prejeli danes na klop.</p>
                  <p>Sprašujem poročevalce ostalih delovnih teles, če z amandmajem komisije
                     soglašajo. Če kdo nasprotuje, naj se javi? (Ne javi se nihče.) Prosim, da
                     glasujemo.</p>
                  <p>Kdo je za amandma? (50 delegatov.) Je kdo proti? (Nihče.) Se je kdo vzdržal? (1
                     delegat.)</p>
                  <p>Ugotavljam, da je zbor z večino glasov sprejel amandma k 3. členu.</p>
                  <p>Glasovati moramo še o predlogu zakona v celoti.</p>
                  <p>Kdo je za predlog zakona? (51 delegatov.) Je kdo proti? (Nihče.) Se je kdo
                     vzdržal? (Nihče.)</p>
                  <p>Ugotavljam, da je zbor soglasno sprejel predlog zakona. Glede skladnosti z
                     odločitvijo Družbenopolitičnega zbora vas bomo obvestili, ko dobimo njihova
                     stališča.</p>
                  <p>Prehajamo na 6. TOČKO DNEVNEGA REDA - PREDLOG ZAKONA O SPREMEMBAH ZAKONA O
                     DOLOČITVI OBVEZNOSTI PLAČEVANJA PRISPEVKA ZA POSPEŠEVANJE DRUŽBENO ORGANIZIRANE
                     TRŽNE PROIZVODNJE HRANE, ZAGOTAVLJANJA NEMOTENE OSNOVNE OSKRBE IN ZA BLAGOVNE
                     REZERVE. Predlagatelj je Izvršni svet Skupščine SR Slovenije. Sprašujem
                     predstavnika predlagatelja, če želi besedo? (Prosim.)</p>
                  <p>Besedo ima tovariš Lojze Klemenčič, član Izvršnega sveta Skupščine SR Slovenije
                     in predsednik Republiškega komiteja za tržišče in splošne gospodarske
                     zadeve.</p>
               </sp>
               <sp>
                  <speaker>LOJZE KLEMENČIČ:</speaker>
                  <p>Tovarišice in tovariši delegati! Izvršni svet Skupščine SR Slovenije je za
                     današnje zasedanje posredoval predlog zakona o spremembah zakona o določitvi
                     obveznosti plačevanja prispevka za pospeševanje družbeno organizirane tržne
                     proizvodnje hrane, zagotavljanje nemotene preskrbe in za blagovne rezerve.</p>
                  <p>Sprejemanje tega zakona predlaga po hitrem postopku zato, da bi bile preprečene
                     oziroma odpravljene večje motnje v prireji mleka ter v preskrbi z mlekom in
                     mlečnimi izdelki.</p>
                  <p>S tem bi tudi zagotovili izvajanje osnovnega programa pospeševanja proizvodnje
                     hrane, ki je bil zaradi prednostnega razreševanja problematike mleka doslej le
                     delno uresničen.</p>
                  <p>Z večletnimi prizadevanji Izvršnega sveta Skupščine SR Slovenije in Skupščine
                     Samoupravne interesne skupnosti za pospeševanje proizvodnje hrane in preskrbo
                     je bilo na področju problematike proizvodnje in predelave mleka v zadnjem času
                     sprejetih več ukrepov, ki so vam tudi znani.</p>
                  <p>Tako je Skupščina SR Slovenije pogojevala že sprejem zvezne resolucije za leto
                     1988 z razrešitvijo in ureditvijo problema cen mleka in mlečnih izdelkov ter
                     mesa in mesnih izdelkov. Postopoma so bile sicer cene posameznih izdelkov
                     sproščene oziroma je bil v lanskem letu in v prvih letošnjih mesecih spremenjen
                     režim oblikovanja cen teh izdelkov.</p>
                  <p>Vendar pa so se negativne razlike v proizvodnji in predelavi nakopičile do take
                     mere, da vsi ukrepi, ki smo jih v<pb n="41" xml:id="pb.41"/> okviru materialnih
                     možnosti v SR Sloveniji izvajali, ne spodbujajo proizvajalcev mleka in mesa k
                     nadaljnji proizvodnji.</p>
                  <p>Izvršni svet Skupščine SR Slovenije je temeljito proučil potrebo po saniranju
                     zaostrenega ekonomskega stanja kakor tudi materialne možnosti, ki so v okviru
                     sredstev Samoupravne interesne skupnosti za pospeševanje proizvodnje hrane in
                     zagotavljanje osnovne preskrbe Slovenije za razreševanje te problematike.</p>
                  <p>Ugotovil je, da je samoupravna interesna skupnost v okviru razpoložljivih
                     sredstev že v letih 1988 in 1989 preusmerila po dinamiki in po obsegu sredstva
                     za te namene, tako da delež sredstev za mleko v programu pospeševanja
                     proizvodnje hrane dosega že okoli 60%, v okviru programa intervencij za
                     preskrbo pa okoli 65%. To pa že močno zmanjšuje uresničevanje drugih delov
                     programa, ki pa so nujno potrebni za celovit in skladen razvoj kmetijstva ter
                     za zagotavljanje motene preskrbe.</p>
                  <p>Lani je Samoupravna interesna skupnost uvedla celo poseben namenski prispevek
                     ob nakupu mlečnih izdelkov v SR Sloveniji, da bi na ta način zagotovila nemoten
                     odkup mleka in ohranila proizvodnjo mlečnih izdelkov ter nemoteno preskrbo s
                     temi izdelki v SR Sloveniji.</p>
                  <p>Take občasne intervencije ne blažijo pritiskov visokih stroškov, trajneje pa z
                     njimi ni mogoče voditi politike razvoja kmetijstva in živilsko-predelovalne
                     industrije, prav tako pa tudi ne zagotavljati in hkrati ohranjati prizadevanja
                     za nemoteno domačo oskrbo ter vključevanje v izvoz.</p>
                  <p>Za pokrivanje negativnih razlik je samoupravna interesna skupnost tudi letos
                     izvajala številne ukrepe in pri tem izrabila že do maja vse možne notranje
                     usmeritve sredstev in morala v juniju z najetjem 20 milijard kreditov
                     zagotoviti izplačilo negativnih razlik v prireji in predelavi mleka, čeprav so
                     se tudi drobnoprodajne cene posameznih mlečnih izdelkov pomembneje povečale. Z
                     dolgoročno naravnano in sistematično politiko pospeševanja družbeno
                     organizirane tržne proizvodnje hrane v Sloveniji smo ohranili in povečali
                     prirejo mleka ter pogled proizvodnje dosegli tudi vrsto kakovostnih premikov,
                     zlasti še pri okrepitvi dela strokovno pospeševalne službe, organizaciji in
                     delovanju selekcijske službe in kontroli kakovosti v živinoreji, kakor tudi na
                     področju preusmerjanja proizvodnje v intenzivnejše pasme živine.</p>
                  <p>Rezultati teh ukrepov se izražajo v večji produktivnosti dela ter višjih
                     rejskih rezultatih. Preko različnih oblik spodbujanja, zlasti pa s
                     koncentracijo prireje, smo delno prispevali k oživljanju investicijske
                     aktivnosti v zasebnem kmetijstvu.</p>
                  <p>Poudariti je treba, da je proizvodnja mleka v SR Sloveniji mesečno okoli 30
                     milijonov litrov in je za okoli 30% večja od potreb potrošnikov v Sloveniji.
                     Hkrati pa materialna bilanca proizvodnje in porabe mleka v Jugoslaviji izkazuje
                     negativni rezultat. Zaradi tega se pojavljajo zahteve za intervencijski uvoz
                     mleka in mleka v prahu in preostalih mlečnih izdelkov za preskrbo posameznih
                     predelov Jugoslavije po nižjih cenah, kot so proizvodni stroški. O tem je treba
                     tudi poudariti, da smo se za doseženo raven proizvodnje mleka odločili s
                     sprejemom razvojnih usmeritev, z družbenim planom SR Slovenije<pb n="42"
                        xml:id="pb.42"/> in programom pospeševanja proizvodnje hrane. Tovarišice in
                     tovariši delegati, povsod po svetu razvoj kmetijstva skrbno načrtujejo in
                     usmerjajo z različnimi oblikami materialnih spodbud.</p>
                  <p>Pri tem dajejo živinoreji kot merilu razvitosti poseben poudarek. Ne glede na
                     to, da ima večina dežel z razvitim kmetijstvom velike presežke mleka, kljub
                     temu intervenirajo v smeri ohranjanja kmetij s takšno proizvodnjo. Izvršni svet
                     Skupščine SR Slovenije meni, da je treba stalež živine, prirejo in predelavo
                     mleka in mlečnih izdelkov v SR Sloveniji obdržati v sedanjem obsegu. Namen
                     zakonske spremembe, s katero bi povečali prispevek za pospeševanje družbeno
                     organizirane tržne proizvodnje hrane za zagotavljanje nemotene preskrbe ter za
                     blagovne rezerve, je zagotovitev pogojev za interveniranje v proizvodnji in
                     preskrbi s hrano v skladu z določenimi potrebami in nujnostjo tekočega
                     razreševanja ekonomskega vprašanja mlečne reprodukcijske skupnosti. Dodatna
                     sredstva, zbrana s povečanim prispevkom na ravni republike oziroma v višini 234
                     milijonov dinarjev, bi usmerili predvsem v prirejo mleka ter financiranje zalog
                     mleka in mlečnih izdelkov po mlekarnah.</p>
                  <p>S tem bi ohranili stalež plemenske živine, zadržali obseg prireje in predelave
                     mleka na sedanji ravni ter zagotovili pogoje za njihovo boljšo kakovost ter
                     konkurenčnost na jugoslovanskem in izvoznem trgu.</p>
                  <p>Omogočili pa bi tudi izvajanje preostalega programa intervencij, ki je bil do
                     sedaj zaradi preusmerjanja sredstev v okviru samoupravne interesne skupnosti le
                     delno uresničen.</p>
                  <p>Povečane prispevne stopnje sicer dodatno obremenjujejo gospodarstvo, vendar se
                     moramo zavedati, da je kmetijska proizvodnja tudi velik porabnik industrijskih
                     in drugih proizvodov, zato bi njeno opuščanje tudi povzročilo določeno
                     zmanjšanje drugih industrijskih programov.</p>
                  <p>Ne gre torej za proračunsko porabo, temveč za ohranjanje najpomembnejšega dela
                     kmetijske proizvodnje v Sloveniji.</p>
                  <p>Izvršni svet Skupščine SR Slovenije tudi ugotavlja, da bi v primeru, če
                     navedeni primanjkljaj sredstev za ta namen ne bi bil zagotovljen, sledilo nujno
                     zmanjšanje osnovne črede krav, prireje mleka in mesa, kar vse bi povzročilo ne
                     samo velike ekonomske probleme v kmetijstvu, temveč tudi povečanje stroškov
                     proizvodov na enoto, s tem težave v preskrbi z mlekom in mlečnimi izdelki ter
                     mesom in mesnimi izdelki.</p>
                  <p>Ne nazadnje pa bo tudi povečan pritisk na zaposlovanje zunaj kmetijstva.
                     Menimo, da so razlogi za povečanje prispevne stopnje utemeljeni, zato
                     predlagamo delegatom sprejem obravnavanega zakona po hitrem postopku, saj le na
                     ta način lahko v tem trenutku in v teh razmerah pomagamo razreševati nastalo
                     problematiko. Hvala lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala. Predloga zakona ste prejeli. Predloženega akta niso obravnavala
                     pristojna delovna telesa, zaradi kasne pridobitve obeh teh aktov (govorim tudi
                     o drugem zakonu, ki smo ga danes dobili na klop - interventnem zakonu v zvezi s
                     pitno vodo na Dravskem polju), predlagam, da oblikujemo skupino, ki naj bi se
                     kot delovno telo opredelila do<pb n="43" xml:id="pb.43"/> teh gradiv. Sprašujem
                     vas, ker smo imeli nekatere pripombe in imamo tudi razpravo, ali je po vašem
                     mnenju treba, da se skupina opredeli do tega zakona in interventnega zakona
                     glede pitne vode. Za prvega potem imenujmo skupino. Predlagal bi Janeza Kučana,
                     delegata iz Murske Sobote, Mazej Gorazda, delegata iz Maribora in Žmavec
                     Gorazda iz Ptuja. Ali so kakšne pripombe? Če ne, prosim, da z dvigom rok
                     imenovanje te skupine potrdimo.</p>
                  <p>Kdo je za? (Vsi delegati.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da smo skupino imenovali. Pričnimo z razpravo o zakonu, ki je bil
                     zdaj obrazložen.</p>
                  <p>Besedo ima tovariš Vlado Pogorevčnik, delegat iz Skupščine občine
                     Maribor-Tabor.</p>
               </sp>
               <sp>
                  <speaker>VLADO POGOREVČNIK:</speaker>
                  <p>Tovariš predsednik, tovarišice in tovariši delegati! Pri tej točki dnevnega
                     reda se ne oglašam zato, ker se ne bi strinjal s predloženim predlogom zakona,
                     saj smo ga delegati v naši skupini v celoti podprli in v obrazložitvi sedaj so
                     zadeve tako jasne, da jim ni moč oporekati.</p>
                  <p>Delegate pa želim seznaniti s kritično razpravo na naši skupini delegatov, v
                     kateri ni bilo malo opozoril, da so nekatere panoge kmetijstva zapostavljene.
                     Ravno zaradi tega, in ker tudi sam izhajam iz delovne organizacije, ki je
                     vezana na zapostavljene panoge, želim v svoji razpravi izpostaviti nekaj
                     najbolj perečih problemov, s katerimi se dnevno srečujemo pri svojem delu. V
                     naših programih razvoja, pospeševanja in predelovanja hrane praviloma
                     pozabljamo na pridelavo in predelavo sadja. Pridelovanje sadja je v Sloveniji
                     še vedno pomembna kmetijska panoga, saj predstavlja po vrednosti kar 8%
                     kmetijske pridelave. Ni pa tako pomembna po vlaganjih, saj smo doslej vlagali
                     vanjo le 3% skupnih vlaganj v kmetijstvu. Rezultati takšnega odnosa se odražajo
                     v nazadovanju površin pridelkov, dohodka in izvoza. V Sloveniji imamo na
                     podlagi podatkov iz katastra 35.000 ha sadnih površin. Dejansko imamo
                     intenzivnih nasadov le 4.225 ha, od tega 2.267 ha jablan. Vse ostale površine
                     niso obdelane, ampak so travniški nasadi, ki poleg krme oziroma paše dajejo
                     vsako drugo leto določeno količino industrijskih jabolk. Pretežno sadjarskih
                     kmetij, ki imajo za cilj dohodek od sadja, je v Sloveniji le 700. Pri ostalih
                     kmetijah pa predstavlja sadje pomemben stranski dohodek.</p>
                  <p>Ob gornjih navedbah je potrebno upoštevati tudi dejstvo, da pridelek
                     industrijskih jablan močno niha in da ga imamo vsako drugo leto. Priložena je
                     tabela, iz katere je to razvidno. Slovenski pridelek sadja predstavlja pomembno
                     surovinsko osnovo za predelavo, vendar ne v celoti za potrebe predelovalne
                     industrije Slovenije. Približno 40% se predelovalna industrija Slovenije
                     oskrbuje iz ostalih republik. Primerjava količine pridelka med leti 1987 in
                     1988 nam pove, da razlike med pridelkom izvirajo iz izmenične rodnosti naših
                     travniških nasadov jablan. Nihanja glede gospodarske strukture kmečkih
                     gospodarstev ni mogoče odpraviti. Podoben je položaj v sosednji Avstriji,
                     Zvezni republiki Nemčiji in Švici. Tam rešujejo visoko ponudbo jabolk v rodnih
                     letih z interventnim odkupom v korist predelave. Prepuščanje razmeram na
                     negovanih travniških nasadih alternativni<pb n="44" xml:id="pb.44"/> rodnosti
                     je povezano z izključitvijo uporabe kemičnih sredstev. Zato imajo pridelki na
                     takih nasadih večjo vrednost, saj so biološko čisti, brez pesticida.</p>
                  <p>Naša predelovalna industrija in izvozne organizacije dobro sodelujejo s
                     pridelovalci in so tudi sovlagali v ureditev nasadov industrijskega sadja. V
                     okviru sovlaganj, predelave in izvoza je bilo dosedaj obnovljenih 280 ha črnega
                     ribeza, 70 ha robid, 65 ha lesk in 95 ha višenj. Zaradi neenakega položaja
                     panog v agroživilstvu prihaja do velikih nepravilnosti v položaju pridelovalcev
                     in predelovalcev sadja, kar pa se vse odraža v slabih rezultatih našega
                     kmetijstva.</p>
                  <p>V okviru sodelovanja je naša predelava v obilnih letih pripravila programe
                     prevzema, ki so bili običajno izpolnjeni. V letu 1988 se je prvič zgodilo, da
                     predelovalci niso mogli prevzeti vseh količin, ki so bile po programu
                     dogovorjene. Kljub temu, da je bila dogovorjena sorazmerno ugodna cena 220
                     dinarjev za kilogram franco tovarna, je predelovalcem zmanjkalo obratnih
                     sredstev, oziroma niso mogli prenesti visokih obresti, zato so odkupili
                     bistveno manj industrijskih jabolk, kot bi jih lahko. Na tleh je tako ostalo
                     18.300 ton industrijskih jabolk manj.</p>
                  <p>Analiza poslovanja pridelave je opozorila na dva osnovna vzroka pomanjkanja
                     obratnih sredstev pri visokih obrestih za obratna sredstva. Neugoden položaj
                     predelave sadja se je odrazil v celotnem dohodku kmetijstva, tudi pri kmetijah,
                     ki pridelujejo mleko. Nesmiselno je namreč v našem prostoru pospeševati in
                     subvencionirati samo eno panogo, saj naši pogoji ne omogočajo ozkih
                     specializiranih kmetij. Trajne rezultate lahko da pospeševanje vseh dejavnosti,
                     ki so možne. Večstransko usmerjen kmetovalec, ki zna izkoristiti vse možnosti,
                     ki mu jih daje kmetija, je veliko manj občutljiv na nihanje trga oziroma cen.
                     Zato je nujno, da se v program razvoja gričevnatega obmejnega sveta vključuje
                     tudi razvoj sadjarstva, kar pa ne izhaja iz temeljev družbenega plana SR
                     Slovenije za obdobje 1986-1990.</p>
                  <p>Ocenjujemo, da je spodbujanje usmerjanja sredstev za naložbe v manj razvitih in
                     obmejnih področjih eden najpomembnejših ukrepov za njihov razvoj. Glede na to,
                     da v praksi velikokrat sprejemamo ali pišemo v dokumente pomembne naloge, ki pa
                     jih potem ne uresničimo, želim spomniti samo na nekaj takih primerov.</p>
                  <p>Vsaka država je odgovorna, da v skladu s svojo suvereno oceno in z notranjo
                     zakonodajo odpravi motnje v proizvodnji hrane ter zagotovi ustrezno spodbudo za
                     primarno pridelavo in predelavo. To je zapisano v poročilu Poslovne skupnosti
                     za razvoj kmetijstva in živilske industrije v Sloveniji. Če je proizvodnja
                     hrane bistven del svetovne ekonomije, morajo biti v kreditno politiko vgrajena
                     načela in načini, ki to proizvodnjo spodbujajo v korist družbe. V poročilu za
                     leto 1985 lahko tudi danes potrdimo tisto, kar bi bilo zapisano v uvodu
                     poročila za leto 1986. Kar je bilo sprejeto na prvem kongresu o proizvodnji
                     hrane v Jugoslaviji v letu 1975, je bilo sprejeto tudi v mnogih drugih
                     dokumentih tudi na višjih predstavniških organih; žal samo sprejeto in le
                     redkokdaj tudi uresničeno. Vedno slabši kreditni pogoji pridelovalce in
                     predelovalce odvračajo od vlaganja v razvoj, kakor tudi od intenzivnejše
                     pridelave in predelave, to pa bo imelo daljnosežne posledice. Pomanjkljivosti v
                        prenosu<pb n="45" xml:id="pb.45"/> znanstvenih dosežkov v prakso, ki se
                     odražajo v nedoslednosti postopka, so tudi razlog, da doseženi pridelovalni
                     rezultati niso zadovoljivi.</p>
                  <p>Ne samo, da zaradi tega ne dosegamo pričakovanih rezultatov, temveč tudi ne
                     izpolnjujemo mednarodno sprejetih obveznosti. S tem mislimo na eno izmed
                     deklaracij, ki jo je sprejela svetovna konferenca o prehrani leta 1974. Vsaka
                     dežela je v skladu s svojimi možnostmi dolžna pospeševati pridelovanje hrane in
                     doseči čimvečjo stopnjo samooskrbe. Poziv vladam držav, ki ga je sprejela
                     omenjena svetovna konferenca o prehrani, da priznajo prednost v razvoju
                     kmetijstvu, je bil sprejet tudi pri nas. Deklarativna realizacija tega je
                     izražena tudi v planskih dokumentih. Žal pa se je to v izvedbi izmaličilo.
                     Načela, ki bi spodbujala koristi pri pridelavi in predelavi hrane so v takšnih
                     usmeritvah vgrajena le simbolično. Kaj naj pričakuje sadnopredelovalna
                     industrija, vezana na to nerešeno problematiko leta nazaj in do danes, ko smo
                     pred odločitvijo, ali to proizvodnjo hrane obdržati, jo modernizirati in biti
                     konkurenčni tako doma, kot na najzahtevnejših tržiščih, EGS, EFTA, Kanade in
                     Anglije in s tem povečati devizno bilanco, ali pa tovrstno proizvodnjo
                     opustiti. Prepričani smo, da moramo storiti prvo.</p>
                  <p>Kaj pričakujemo od Skupščine SR Slovenije in njenih strokovnih organov?
                     Pričakujemo izenačevanje pogojev kreditiranja sadne linije ali reproverige, kot
                     je to storjeno za ostale panoge (kot so mesna in žitna linija). Pričakujemo
                     dolgoročnejše selektivne kredite; uresničenje dogovora o temeljih družbenega
                     plana SR Slovenije za obdobje 1986-1990 za manj razvita obmejna območja; obnovo
                     obstoječe tehnologije sadne predelave Slovenije, ki ne daje tako majhen devizni
                     priliv in bi jo za okoli 20% celotnega dohodka obnovili in posodobili in da se
                     pri pripravi programa Zveznega izvršnega sveta za področje kmetijstva, živilske
                     industrije in ribištva ta problematika v celoti upošteva in se te panoge
                     izenačijo.</p>
                  <p>Glede na vse navedeno pozivam Skupščino SR Slovenije in vse vas delegate, da
                     zadolžimo Izvršni svet Skupščine SR Slovenije, naj pripravi celovit program
                     reševanja navedene problematike sadno predelovalne industrije in jo s tem
                     postavi v enakovreden položaj z drugimi panogami v okviru agroživilstva.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>To je bil edini prijavljeni razpravljavec. Imamo še pripombe iz občine Izola.
                     Njihova pripomba gre v smeri zapostavljenih programov ribištva in zahteve, da
                     se to ovrednoti tako, kot ta panoga zasluži. Imamo tudi pismen prispevek iz
                     občine Šmarje pri Jelšah, kjer nas obveščajo, da oni tega povečanja prispevka
                     ne podpirajo.</p>
                  <p>Želi še kdo razpravljati? Besedo ima Franci Krumberger, Skupščina občine
                     Ljubljana Vič—Rudnik.</p>
               </sp>
               <sp>
                  <speaker>FRANCI KRUMBERGER:</speaker>
                  <p>Tovariš predsednik, tovarišice in tovariši delegati 1 Skupina delegatov je ob
                     obravnavi sprememb in dopolnitev interventnega zakona ugotovila, da so stanje
                     in pogoji gospodarjenja v našem kmetijstvu izredno kritični, zato podpiramo, da
                     se prirejo in oskrbo financira tudi z interventnimi sredstvi, vendar ne z
                     avtomatičnim povečanjem prispevne stopnje<pb n="46" xml:id="pb.46"/> iz dohodka
                     organizacij združenega dela. Predlagamo, da Izvršni svet Skupščine SR Slovenije
                     za naprej išče trajnejši vir sofinanciranja, bodisi iz prometnega davka oziroma
                     iz drugih možnih virov, kot je to že nakazano v zadnjem odstavku obrazložitve
                     zakona. Hvala.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Naprej, prosim. Besedo ima Edo Bohinc, Skupščina občine Kamnik.</p>
               </sp>
               <sp>
                  <speaker>EDO BOHINC:</speaker>
                  <p>Naša pripomba je ta, da se z zakonom načelno strinjamo, samo želimo
                     vedeti kako je to urejeno v drugih deželah. Koliko dobi od države neposredni
                     proizvajalec, koliko pa predelovalna industrija? V našem primeru nas pa zanima,
                     koliko bo dobil neposredni proizvajalec.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Prosim. Besedo ima tovariš Janez Kučan, Skupščina občine Murska Sobota.</p>
               </sp>
               <sp>
                  <speaker>JANEZ KUČAN:</speaker>
                  <p>Tovariš predsednik, glede na predhodno razpravo menim, da ni potrebno, da bi se
                     naš Odbor za usklajevanje predlogov sestajal, predvsem zaradi tega, ker ta
                     prispevek vsi podpiramo in bi se bilo škoda sestajati, da bi sprejemali neke
                     sklepe.</p>
                  <p>Tovariši pred menoj so govorili o celovitem programu; v prejšnji točki sem
                     predlagal in mislim, da bo to tudi v komisiji sprejeto ob majski analizi, da se
                     mora napraviti celovita strategija razvoja kmetijstva v Sloveniji. Ta
                     strategija nam mora povedati, kje in kaj bomo spodbujali.</p>
                  <p>Z današnjim dnem, ko zvišujemo prispevno stopnjo z 1,45% na 2%, ne popravljamo
                     programa. Program samoupravnih interesnih skupnosti je sprejet, vendar je
                     premalo sredstev za njegovo uresničevanje. Samoupravna interesna skupnost je
                     avtonomna, da napravi ta program, ne pa da ga mi spreminjamo. Mi lahko samo
                     damo pripombe samoupravni interesni skupnosti, da v programu za naslednje leto
                     oziroma že v letošnjem letu, če bomo prišli do rebalansa proračuna, poskuša
                     nekaj spremeniti. Nimamo drugih pristojnosti, razen da povišamo stopnjo. Glede
                     te stopnje ni bilo nobene pripombe. Menim pa, da glede na to, da se bo ustava
                     spremenila in ne bomo imeli več teh fondov, da bodo morala ta sredstva postati
                     proračunski vir, o katerem bo razpravljal tudi Izvršni svet Skupščine SR
                     Slovenije, kot smo nekoč imeli postavko za kmetijstvo. Ce bomo imeli
                     konsistentno kmetijsko politiko s programom, bomo lahko tudi rekli, koliko
                     denarja rabimo za uresničevanje tega programa. V okviru davčne politike bomo
                     potem zagotovili iz tega ali iz drugega vira ustrezen obris sredstev in bomo mi
                     delegati imeli tudi zmeraj možnost videti, kako se to uresničuje.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala, tovariš Kučan. Slišali ste predlog.</p>
                  <p>Predsednik te skupine, ki smo jo sicer imenovali, misli, da glede na razpravo
                     ni treba, da bi skupina zasedala in poročala. Predlog bi sprejeli, s tem da bi
                     ga dopolnili. Mi se izrekamo o zakonu. To, kar sta predlagala delegata iz Izole
                     in Maribora v<pb n="47" xml:id="pb.47"/> zvezi s sadjem oziroma ribištvom, mi v
                     obliki iniciative predlagamo ustreznemu organu, da to problematiko obravnava in
                     se do nje opredeli. Sedaj pa predlagam, da bi glede vprašanja, ki so ga dali
                     tovariši iz Kamnika, poslušali odgovor Izvršnega sveta Skupščine SR
                     Slovenije.</p>
                  <p>Besedo ima Lojze Klemenčič, predsednik Republiškega komiteja za tržišče in
                     splošne gospodarske zadeve.</p>
               </sp>
               <sp>
                  <speaker>LOJZE KLEMENČIČ:</speaker>
                  <p>Tovariš predsednik, tovarišice in tovariši delegati! Prej smo dobili pismeno
                     vprašanje delegata iz Kamnika, zato lahko ne glede na to, da ni bilo podano
                     ustno, dam širši odgovor.</p>
                  <p>Vprašanje delegata iz Kamnika ima dva dela. V prvem delu postavlja vprašanje,
                     kolikšen odstotek sredstev od prodajne cene mleka dobi proizvajalec pri nas in
                     koliko v tujini. Te podatke smo širše argumentirali na raznih delovnih
                     sestankih, ki smo jih imeli s predstavniki kmečkih organizacij in tudi z vsemi
                     sodelujočimi v reproverigi mlekarn, trgovin in kmetijskih zadrug. Ugotovili
                     smo, da so te ocene zelo različne. Tudi v javnosti so različne ocene, koliko
                     dobi kmet za mleko in koliko je maloprodajna cena, kolikšen delež maloprodajne
                     cene dobi kmet. Po tej informaciji, ki je v javnosti tako različna, gre od 38%
                     do 50%. To, kar je pravilno, je treba pojasniti, kajti pristopi, kako se
                     prikazuje ta delež, so različni. Na skupnem sestanku, ki je bil v Izvršnem
                     svetu Skupščine SR Slovenije, kjer so bili vsi prizadeti, so prisotni
                     obrazložili naš račun in prikaz, koliko dobi kmet, koliko dobijo mlekarne in
                     koliko dobijo tovarne. Koliko dobi sredstev, ne kolikšen delež maloprodajne
                     cene dobi kmet. Kajti vsa ta intervencijska sredstva so se zbirala v republiki
                     v samoupravni interesni skupnosti. Ko smo kombinirali vse te možne vire, pa
                     prihajamo s predlogom za dopolnitev prispevne stopnje. Torej kmet je dobil v
                     maju in tudi v juniju 48% maloprodajne cene oziroma sredstva v višini 48%
                     maloprodajne cene, ampak ne iz maloprodajne cene, ampak iz maloprodajne cene
                     res dobi 38%, poleg tega pa intervencijska sredstva in premije, tako da je
                     skupno dobil 48%. To je približno toliko, kot dobi v svetu.</p>
                  <p>V državah Evropske gospodarske skupnosti, posebej pa še v sosednjih, je zelo
                     različno, 50:50 ali 49 in tudi 48. Razmerje 50:50 bi bilo pri nas povsem
                     pravilno in tudi sprejemljivo. Torej, če želimo to pri nas uveljaviti, moramo
                     sedaj zagotavljati stalni vir sredstev, ki bo usmerjen neposredno h kmetu poleg
                     maloprodajne cene.</p>
                  <p>Koliko pa dobijo od maloprodajne cene mlekarne in trgovine, je pa tudi treba
                     temeljito analizirati.</p>
                  <p>Analizirali smo izračun mlekarn in smo videli, da so posamezni elementi
                     kalkulacije po mlekarnah zelo različni in da so tako velike stroškovne razlike
                     med posameznimi elementi, da je treba to temeljito pogledati. Ker so mlekarne v
                     različnih fazah modernizacije, imajo različno tehnologijo in s tem povezane
                     tudi stroške anuitet in podobno. Vemo, da ima najdražje kalkulacije Arja vas,
                     Celje, ker je obremenjena z anuitetami mnogo bolj kot druge mlekarne.</p>
                  <p>Trgovina ima svobodno oblikovano maržo, ki je 10%. Vendar teh 10% ne krije
                     stroškov prometa v trgovini. Zato si<pb n="48" xml:id="pb.48"/> trgovina v
                     bistvu z gospodarjenjem s sredstvi, s plačilnimi roki pokriva še del stroškov.
                     Višina marže je majhnega pomena v primerjavi s tistim, kar je dejansko
                     ekonomski odnos med trgovino in predelovalno industrijo. Vse je v vprašanju
                     plačilnih rokov. Zato se je ta problem pojavil v Sloveniji, ker kmet dejansko
                     dobi - mi smo šli gledat vse tiste posamezne primere - plačilo s tako
                     zakasnitvijo, da mu to pomeni realno 30% manj.</p>
                  <p>In sedanja kalkulacija, taka kot je 50:50, je čisto drugačna, če dobi plačano
                     po desetih, dvanajstih dneh ali pa po štiridesetih dneh. In se je zato pojavilo
                     to vprašanje v aprilu tako močno, ker se je inflacija mesečno tako dvigata, da
                     je bil ta denar vsak dan manj vreden.</p>
                  <p>Na to vprašanje lahko odgovorimo, da smo v okviru tega razmerja, vendar problem
                     Jugoslavije ali pa Slovenije ni to razmerje; zaradi take mesečne inflacije
                     prihaja do drugega problema plačila in pa plačilnih rokov.</p>
                  <p>V drugem delu vprašanja delegata iz Kamnika predlagajo, da mora del sredstev, o
                     katerih se danes odloča, dobiti neposredno kmet, v nasprotnem primeru se
                     vzdržijo glasovanja.</p>
                  <p>Sedanji predlog, ki je posredovan Skupščini SR Slovenije s tem zakonom,
                     vključuje dva dela. Eno je povečanje prispevne stopnje za pospeševanje
                     proizvodnje hrane, druge blagovne rezerve. Vse skupaj pa je namenjeno mleku.
                     Samo en del, 0,24% neposredno preko povečane premije, ki gre preko postavke
                     pospeševanja proizvodnje hrane, 0,31 pa posredno preko registriranja zalog in
                     pa odkupa nekaterih mlečnih izdelkov, s tem pa je dana tudi možnost, da bodo
                     mlekarne odkupovale mleko. Mlekarne so v teh mesecih postavile kot osnovni
                     problem večanje zaloge, da ne morejo odkupovati mleka in da je treba zmanjšati
                     proizvodnjo v Sloveniji. To je vprašanje o perspektivi dolgoročnega programa
                     mlekarstva v Sloveniji, ki ga je treba ponovno temeljito proučiti. Toda v tem
                     trenutku moramo zagotoviti, da se te zaloge regresirajo, da bi se ublažili
                     stroškovni pritiski obresti, saj je to posredno tudi pospeševanje proizvodnje
                     hrane, ker se bo kmetu omogočal odkup teh količin, kot so v Sloveniji sedaj v
                     bistvu prisotne.</p>
                  <p>To sta oba dela odgovora delegaciji iz Kamnika.</p>
                  <p>Delegati iz Izole postavljajo vprašanje, ki posredno podpira predlog zakona, s
                     tem da se bojim, da bo zaradi teh ukrepov v Sloveniji na področju mlekarstva
                     okrnjen del programa ribištva. Mislim, da je tudi tovariš iz Maribora Tabor
                     dosti temeljito in široko pojasnil problem sadjarstva.</p>
                  <p>Torej, ta bojazen je prisotna. Ker če teh dodatnih sredstev ne bi bilo, bo
                     treba znotraj samoupravne interesne skupnosti ponovno premlevati, kateri del
                     programa zmanjšati, da se pridobi vsaj nekaj sredstev za mlekarstvo.</p>
                  <p>Zato predlagamo, da s tako rešitvijo zagotovimo del sredstev, ki je pa
                     približno tako izračunan, da bi take ukrepe, ki smo jih imeli sedaj, s
                     prestrukturiranjem sredstev v samoupravni interesni skupnosti lahko zagotovili
                     s temi sredstvi, hkrati pa to pomeni tudi izvajanje drugega dela programa, ki
                     je že sprejet v okviru samoupravne interesne skupnosti. Hvala lepa.</p>
               </sp>
               <pb n="49" xml:id="pb.49"/>
               <sp who="#sp.BeznikVlado">
                  <speaker>PREDSEDNIK VLADO BEZNIK: Hvala lepa. Mislim, da je pojasnilo ustrezno. Se
                     strinjate? (Da.) Predlagam, da gremo na glasovanje. Dogovorili smo se, da
                     skupine ne rabimo.</speaker>
                  <p>Predlagam, da glasujemo najprej o zakonu, potem bom pa dal na glasovanje še
                     predlog tega dodatnega sklepa.</p>
                  <p>Kdo je za predlog zakona? (53 delegatov.) Je kdo proti? (3 delegati.) Se je kdo
                     vzdržal? (2 delegata.)</p>
                  <p>Ugotavljam, da smo predlog zakona sprejeli z večino glasov.</p>
                  <p>Predlagam, da glasujemo še o dodatnem sklepu.</p>
                  <p>Kdo je za ta sklep? (57 delegatov.) Je kdo proti? (Nihče.) Se je kdo vzdržal?
                     (1 delegat.)</p>
                  <p>Ugotavljam, da smo sprejeli tudi ta sklep z večino glasov.</p>
                  <p>Prehajamo na 7. TOČKO DNEVNEGA REDA - PREDLOG ZAKONA O ZAGOTAVLJANJU DELA
                     SREDSTEV ZA NUJNO OSKRBO S PITNO VODO NA DRAVSKEM POLJU V LETIH 1989 IN 1990.
                     Predlog zakona je Skupščini SR Slovenije predložil v obravnavo Izvršni svet
                     Skupščine SR Slovenije.</p>
                  <p>Vprašujem predstavnika Izvršnega sveta Skupščine SR Slovenije, če želi besedo?
                     (Ne želi.)</p>
                  <p>Predlog zakona ste prejeli danes na klop. Danes zjutraj ga je obravnavala
                     Zakonodajno-pravna komisija Skupščine SR Slovenije in vam je pisno poročala.
                     Želi poročevalec besedo? (Ne želi. )</p>
                  <p>Pričenjam razpravo. Besedo ima Janez Piskar, delegat Skupščine občine
                     Tržič.</p>
               </sp>
               <sp>
                  <speaker>JANEZ PISKAR:</speaker>
                  <p>Tovariš predsednik, tovarišice in tovariši delegati! Pred seboj imamo predlog
                     zakona o zagotavljanju dela sredstev za nujno oskrbo s pitno vodo na Dravskem
                     polju.</p>
                  <p>V 1. členu predloga zakona je govora med drugim tudi o obvezni sanaciji
                     onesnaženih virov pitne vode. Ukrepi, s katerimi bo ta sanacija dosežena, pa so
                     nam bili danes že razloženi v uvodni besedi, zapisani pa so tudi v informaciji,
                     ki smo jo zjutraj prejeli na klop.</p>
                  <p>Prav v zvezi s prejetim gradivom za to točko dnevnega reda pa se mi zastavlja
                     vprašanje, o katerem v skupščinskem materialu ni dosti povedanega, in to je
                     vpliv uporabe pesticidov v kmetijstvu na podtalnico.</p>
                  <p>Verjetno se tudi na Dravskem polju, tako kot na drugih kmetijskih območjih,
                     uporabi na stotine, če že ne na tisoče kilogramov kemičnih zaščitnih sredstev
                     za varstvo kulturnih rastlin. Ali je mogoče - se vprašam, da te snovi ne
                     prispevajo v podtalnico.</p>
                  <p>Menim, da bomo morali v bližnji prihodnosti ugrizniti v kislo jabolko in
                     pričeti z iskanjem načinov za postopni prehod na drugačen način varovanja
                     kmetijskih pridelkov. Kot smo v predhodni točki dnevnega reda že slišali, je
                     delegat iz Maribora razložil, da so se ponekod že lotili tudi tega vprašanja in
                     da tako pridelana jabolka sploh niso kisla, ampak so verjetno ravno tako
                     okusna, kot tista, ki so obdelana z raznimi pesticidi.</p>
                  <pb n="50" xml:id="pb.50"/>
                  <p>Prepričan sem, da kemija, gledano dolgoročno, pridelovanja hrane ne bo rešila.
                     Ni pa zanesljivo, da nam ne bo uničila okolja do te mere, da bo življenje v tej
                     naši zeleni Sloveniji postalo še bolj grenko.</p>
                  <p>Z nenehno uporabo strupov v kmetijstvu se pričenjamo vrteti v začaranem krogu,
                     saj je pridelek ponekod že vse bolj odvisen od uporabe kemičnih zaščitnih
                     sredstev. Škodljivci, ki jih želimo iztrebiti, postajajo vse bolj trdoživi,
                     hkrati pa žal uspešno redčimo vrste njihovih sovražnikov in s tem sebi delamo
                     medvedjo uslugo.</p>
                  <p>V zvezi s tem bi navedel zanimivost, na katero sem naletel pred dnevi pri
                     prebiranju čtiva iz leta 1950, torej pred 40. leti, kjer je že peta hvalnica
                     našemu uspešnemu boju proti koloradskemu hrošču, ki naj bi bil po takratnih
                     predvidevanjih v nekaj letih praktično iztrebljen.</p>
                  <p>Današnja resničnost pa je povsem drugačna. Nedvomno bi bile količine danes
                     pridelanega krompirja zdesetkane, če na poljih, kjer je krompir zastopan kot
                     pomembnejša kultura, na primer na Gorenjskem, ne bi uporabljali kemičnih
                     insekticidov. Po drugi strani pa je prav uporaba pesticidov tisto, kar nam
                     povzroča težave ob reševanju, o katerem se moramo danes odločati po hitrem
                     postopku na zasedanju skupščinskih zborov.</p>
                  <p>Graditev regionalnih vodovodov je v tej situaciji, če se izrazim v šahovskem
                     žargonu, vsekakor izsiljena poteza, torej nujen ukrep, s tem pa smo že priznali
                     kapitulacijo ali vsaj priznali, da so nekatera še včeraj perspektivna
                     vodooskrbna območja za zmeraj izgubljena.</p>
                  <p>Na koncu pa samo še to; da ne bo kakšne pomote - v celoti podpiram vse sprejete
                     in predlagane ukrepe za reševanje te ekološke katastrofe. Mislim, da jo
                     upravičeno imenujemo katastrofa. To je trenutno edino, kar nam je preostalo,
                     vendar niti najmanj ni moj namen, da bi s svojim predlogom, ki sem ga pravkar
                     povedal, skušal spodkopavati prizadevanja za čimvečjo kmetijsko proizvodnjo
                     hrane. Pozivam vas, tovarišice delegatke in tovariši delegati, da me podprete
                     in skupaj zahtevamo, naj se vendarle že enkrat, začenši z reševanjem vodooskrbe
                     na Dravskem polju, nekoliko bolj poglobimo v problem uporabe kemijskih
                     zaščitnih sredstev, vključno z mineralnimi gnojili v kmetijstvu ter da se te
                     aktivnosti konkretizirajo pri ukrepih za sanacijo stanja pri oskrbi z vodo na
                     Dravskem polju in se posebej navedejo med ostalimi predlaganimi ukrepi.
                     Hvala.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Želi še kdo besedo? Prosim. Besedo ima tovariš Marjan Ašič,
                     Skupščina občine Celje.</p>
               </sp>
               <sp>
                  <speaker>MARJAN AŠIČ:</speaker>
                  <p>Tovariš predsednik, tovarišice in tovariši delegati! Dve skupščini nazaj smo
                     Celjani in nekateri drugi bili bitko v tej skupščini za zaščito vodnih virov v
                     naših Savinjskih Alpah. Šlo je za pregrado v Lučnici, glede katere še zdaj ni
                     miru v Zgornji Savinjski dolini.</p>
                  <p>Ta naša bitka je bila pogojena s položajem, kakršen je danes tu na Dravskem
                     polju. Celje pije že desetletje talno vodo, ki je onesnažena tako z nitrati, ki
                     presegajo desetkratne norme<pb n="51" xml:id="pb.51"/> po našem pravilniku in
                     zaradi katerih je zdravstvena služba obvestila občane Celja, da naj te vode ne
                     uporabljajo za dojenčke, ker je to smrtno nevarno in za nekatere rizične
                     skupine starejših ljudi in občanov.</p>
                  <p>Te in podobne zahteve, da se vendarle najdejo drugi boljši vodni viri, ki jih
                     je bojda v Sloveniji po mnenju nekaterih vodnogospodarskih strokovnjakov veliko
                     (to so tako imenovane alpske vode), niso nikoli naletele na razumevajoča ušesa.
                     Vedno je bilo rečeno: "Ni smo tako bogati, da bi pili alpsko vodo". Ko so bili
                     strokovnjaki pred približno mesecem in pol na ekskurziji, šli so namreč gledati
                     oskrbo mesta Dunaja z vodo in v zvezi s tem razne vodnogospodarske ureditve. Ko
                     so spraševali gospode na Dunaju: "Kako pa to, da vi tako daleč vozite vodo iz
                     Semeringa 180 km daleč, in tam odkupujete cele površine?" Ne vem koliko tisoč
                     hektarov gozdov so že odkupili, da bi zaščitili te vode, so rekli: "Oprostite,
                     avstrijski občani so ljudje, ne pa prašiči. Zato pijemo mi alpsko vodo, ne pa
                     podtalnice, ki je onesnažena."</p>
                  <p>Pred približno dvemi leti je bil poseben simpozij alpskih dežel nekaj
                     kilometrov južno od Gradca, kjer so ugotavljali, da je katastrofalno samo
                     misliti na to, da bi se lahko v prihodnje v teh nižinskih predelih alpskega
                     sveta napajali z vodo iz podtalnice, kjer bi morali sicer odpisati
                     kmetijstvo.</p>
                  <p>Mi pa zopet sprejemamo zakon, ki ga pa podpiram v celoti in mislim, da je nujno
                     potreben, druge variante ni; ampak za naprej rotim to skupščino in te delegate,
                     ne prvič, ampak že neštetokrat kot član Odbora za varstvo okolja, kjer je že
                     pred približno petimi leti mariborski delegat omenil Kozederčevo jamo in
                     problem oskrbe z vodo. Rotim to skupščino, naj vendarle slovenski narod opravi
                     s tistimi strokovnjaki, ki jo silijo, da pije podtalnico, ker imamo alpske vode
                     z manjšimi, pa ne prehudimi ekološkimi posegi v Sloveniji dovolj. Hvala
                     lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima Gorazd Mazej, Skupščina občine Maribor-mesto.</p>
               </sp>
               <sp>
                  <speaker>GORAZD MAZEJ:</speaker>
                  <p>Tovarišice in tovariši delegati! Za pripravo na današnjo sejo našega zbora smo
                     včeraj imeli obširno razpravo o teh katastrofah, ki jih doživljamo v Podravju v
                     tem mesecu, pa tudi v prejšnjem. Neprestano nas napadajo naravne ujme, ki so v
                     Halozah in sedaj na Dravskem polju storile na stotine milijard škode in s tem
                     onemogočile ogromnemu številu ljudi, da bi še nadalje lahko brezskrbno živeli
                     in se razvijali v okviru našega splošnega družbenega razvoja.</p>
                  <p>Moram reči, da lahko Haloze danes mirno označimo kot slovensko Kosovo, ker
                     praktično ni več možno zastavljati nobenih normalnih načrtov za nadaljnji
                     razvoj in življenje ljudi, ne da bi se resneje spoprijeli s problemi, s
                     katerimi se srečujejo ljudje na tem področju Slovenije.</p>
                  <p>Ko je ta ujma bila že za nami, je sedaj nastopil problem pesticidov.</p>
                  <p>Trenutno je 100.000 ljudi brez pitne vode v Slovenski Bistrici, Ptuju, Lenartu,
                     Ormožu in 6.000 ljudi v občini Maribor Tezno. Ljudje čakajo v vrstah na
                     cisterne, kar je mogoče vsakodnevno videti na televiziji. To je izdelan
                     projekt, ki ga lahko<pb n="52" xml:id="pb.52"/> uresničimo samo s sredstvi, ki
                     so predvidena v zakonu, ki ga predlaga Izvršni svet Skupščine SR Slovenije, in
                     s široko slovensko pomočjo, da bi lahko v dveh mesecih ta problem kolikor
                     toliko sanirali in omogočili ljudem, da pred zimskim časom pridobijo še kolikor
                     toliko normalno pitno vodo. Tako bi jim na nek način popravili možnost
                     življenja v tem zimskem in spomladanskem obdobju.</p>
                  <p>Moram reči, da ta projekt vsebuje povezavo vseh regionalnih vodovodov štirih
                     občin in vsebuje tudi številne ukrepe, ki jih sicer Izvršni svet Skupščine SR
                     Slovenije usklajuje z izvršnimi sveti vseh prizadetih občin in Izvršnega sveta
                     Skupščine Mesta Maribor.</p>
                  <p>Menim, da je najpomembnejše to, da smo v Podravju kljub številnim nasprotjem,
                     ki bremenijo naš razvoj na tem področju Slovenije, sedaj uspeli doseči visoko
                     soglasje, kako enotno, solidarno in hitro reševati vse probleme, ki so pred
                     nami. Kljub soglasju in ukrepanju, ki ga je mogoče videti v neprestanem
                     obveščanju javnosti o poteku posameznih ukrepov, je treba reči, da Podravje
                     nima zadostnih sredstev, da bi čimprej saniralo ta problem in poskušalo
                     izboljšati ljudem njihovo ogroženo življenje.</p>
                  <p>Zato je prišlo do tega zakona in zato tudi predlagamo, da ga danes sprejmemo.
                     Obstaja še dolgoročnejša vizija razreševanja problemov, ki so povezani z
                     ekološkimi katastrofami, s katerimi imamo opravka na območju sončne strani Alp,
                     kjer se srečujemo s problematiko, za katero še do včeraj nismo imeli dovolj
                     naravnanih ušes, oči in posluha ob že prejšnjih številnih razpravah, bodisi na
                     tem zboru v skupščini ali sploh v slovenski javnosti. Opozoril bi zlasti na
                     mnoge razprave v okviru republiške konference Zveze socialistične mladine, kjer
                     je bilo na mnoge stvari opozorjeno, kaj nas še vse čaka, če ne bomo dovolj
                     budni in ekološko naravnani. Torej nas še čakajo dolgoročno ogromni problemi,
                     da bi kolikor toliko sanirali Dravsko polje, ki je gotovo eno izmed največjih
                     rezervatov pitne vode v Sloveniji.</p>
                  <p>Moram pa tudi poudariti, da moramo ob tem našem problemu biti bolj enotni v
                     republiki, ker skoraj ni območja, ki se ne bi srečevalo s takimi ali drugačnimi
                     problemi, pa naj gre za vprašanje Jadranske obale in razvoja turizma ali
                     nadaljnjo vizijo urejanja vodovoda na Primorju ali pa za razreševanje
                     problematike, kakršna se je sedaj pojavila.</p>
                  <p>Zato prosim, da sprejmemo ta zakon in da omogočimo, da postavimo neko
                     materialno osnovo in vsaj v dveh do treh mesecih z energičnimi ukrepi poskušamo
                     stanje izboljšati, ker bo zima kaj hitro nastopila in bo takrat izjemno težko
                     razreševati te probleme. Stotisoče ljudi čaka na to vodo vsakodnevno. Preko
                     cistern jo dobavljajo različna gasilska društva, potrebno pa je izpostaviti
                     tudi pomoč Jugoslovanske ljudske armade, ki je po svojih močeh pomagala in še
                     pomaga pri dobavi vode. Vsi skupaj poskušamo vplivati, da bi se ta problem
                     čimbolje razrešil, omilil in da bi ljudem bila ta voda vsakodnevno dostopna.
                     Hvala lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Predlagam tako: Ker se razprave vežejo na probleme, ki nas v
                     zadnjih dneh, ene neposredno, druge posredno, pestijo in je najbrž temu, kar
                     ste rekli vi v razpravi, ob tem zakonu težko ugovarjati. Zaradi tega<pb n="53"
                        xml:id="pb.53"/> bi prosil, da se koncentriramo na zakon. Razumem, da ste ga
                     vsi podprli.</p>
                  <p>Ali je kdo, ki želi razpravljati, pa se s predlogom zakona ne strinja in ima
                     argumente proti njegovemu sprejetju. Prosil bi, da se javi če ne, bi pa mi s to
                     točko opravili in bi nadaljevali z razpravo ob informacijah.</p>
                  <p>Želi kdo besedo? (Ne javi se nihče.) Če ne, potem prosim, da glasujemo o
                     predlogu zakona.</p>
                  <p>Kdo je za? (59 delegatov.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je zbor soglasno sprejel predlog zakona.</p>
                  <p>Prehajamo na 9. TOČKO DNEVNEGA REDA - POROČILO DELEGACIJE SKUPŠČINE SR
                     SLOVENIJE V ZBORU REPUBLIK IN POKRAJIN SKUPŠČINE SFRJ O POTEKU USKLAJEVANJA
                     NEKATERIH AKTOV IZ PRISTOJNOSTI ZBORA REPUBLIK IN POKRAJIN SKUPŠČINE SFRJ.
                     Predlagatelj gradiva je naša delegacija. Sprašujem predstavnika delegacije, če
                     želi besedo? (Ne želi.)</p>
                  <p>Poročilo o 44. seji Zbora republik in pokrajin Skupščine SFRJ z dne 30.6. in
                     1.7. ste prejeli.</p>
                  <p>Prejeli ste tudi mnenje Izvršnega sveta Skupščine SR Slovenije o stališčih
                     Zveznega izvršnega sveta na pripombe in predloge udeležencev sklepanja
                     družbenega dogovora o zmanjšanju deleža sredstev za splošne družbene potrebe in
                     skupne potrebe v narodnem dohodku ter poročilo skupine delegatov vseh zborov
                     Skupščine SR Slovenije za družbene dejavnosti ob obravnavi navedenih stališč
                     Zveznega izvršnega sveta.</p>
                  <p>Danes ste na klop prejeli predlog sklepa, ki naj bi ga sprejel naš zbor po
                     razpravi. Sprašujem, kdo želi besedo? (Ne javi se nihče.)</p>
                  <p>Če ne želi nihče razpravljati, zaključujem razpravo in dajem na glasovanje
                     predlog sklepa, ki ste ga prejeli danes na klop.</p>
                  <p>Moram vas obvestiti glede popravka k 3. točki v 3. vrsti, kjer se "navedenem"
                     pravilno glasi "nacionalnem". To je napaka.</p>
                  <p>Glasujemo o sklepu z navedenim popravkom.</p>
                  <p>Kdo je za? (56 delegatov.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je zbor predlagani sklep soglasno sprejel.</p>
                  <p>Prehajamo na 10. TOČKO DNEVNEGA REDA - OSNUTEK ZAKONA O ODPISU SREDSTEV,
                     ODSTOPLJENIH V TRAJNO UPORABO ORGANIZACIJAM ZDRUŽENEGA DELA IN
                     DRUŽBENOPOLITIČNIM SKUPNOSTI. Predlagatelj je Zbor republik in pokrajin
                     Skupščine SFRJ. Želi predstavnik delegacije besedo? (Ne.) Želi besedo
                     predstavnik Izvršnega sveta Skupščine SR Slovenije? (Tudi ne.) Osnutek zakona z
                     mnenjem Izvršnega sveta Skupščine SR Slovenije in predlog sklepa ste prejeli.
                     Osnutek zakona so obravnavala pristojna delovna telesa in vam pisno poročala.
                     Želijo poročevalci besedo? ( Ne.)</p>
                  <p>Pričenjam razpravo. Prijavljenih razpravljavcev ni. Želi kdo razpravljati? (Ne
                     želi.)</p>
                  <pb n="54" xml:id="pb.54"/>
                  <p>Zaključujem razpravo in dajem na glasovanje predlog sklepa.</p>
                  <p>Kdo je za sklep? (57 delegatov.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je zbor soglasno sprejel predlagani sklep.</p>
                  <p>Prehajamo na 11. TOČKO DNEVNEGA REDA - STROGO ZAUPNO.</p>
                  <p>PREDSEDNIK VLADO BEZNIK: Prehajamo na 12. TOČKO DNEVNEGA REDA - OSNUTEK ZAKONA
                     O SPREMEMBAH ZAKONA O ZVEZNIH UPRAVNIH TAKSAH. Osnutek zakona je Skupščini SR
                     Slovenije preložil v soglasje Zbor republik in pokrajin Skupščine SFRJ. Želi
                     predstavnik delegacije besedo? (Ne.) Želi besedo predstavnik Izvršnega sveta
                     Skupščine SR Slovenije? (Tudi ne.)</p>
                  <p>Osnutek zakona, mnenje Izvršnega sveta Skupščine SR Slovenije in predlog
                     sklepa, ki naj bi ga po razpravi sprejel naš zbor, ste prejeli. Osnutek zakona
                     so obravnavala pristojna delovna telesa in vam pisno poročala. Želi poročevalec
                     besedo? (Ne želi.)</p>
                  <p>Pričenjam razpravo. Prijavljenih ni. Želi morda kdo besedo? Če ne želi nihče
                     razpravljati, zaključujem razpravo in dajem na glasovanje predlog sklepa.</p>
                  <p>Kdo je za predlog sklepa? (56 delegatov.) Je kdo proti? (Nihče.) Se je kdo
                     vzdržal? (Nihče.)</p>
                  <p>Ugotavljam, da je zbor soglasno sprejel predlagani sklep.</p>
                  <p>Prehajamo na 13. TOČKO DNEVNEGA REDA - PREDLOG DOGOVORA O IZDAJI DOPLAČILNE
                     ZNAMKE "I. KONGRES USAO V BIHAČU". Predlog dogovora je Skupščini SR Slovenije
                     predložila v soglasje Skupščina SR Bosne in Hercegovine. Želi besedo
                     predstavnik Izvršnega sveta Skupščine SR Slovenije? (Ne želi.)</p>
                  <p>Predlog dogovora ste prejeli, prav tako pa tudi mnenje Izvršnega sveta
                     Skupščine SR Slovenije ter predlog sklepa, ki naj bi ga po razpravi sprejel naš
                     zbor. Prejeli ste tudi pisni predlog Slovenijales trgovine predsedniku
                     Skupščine SR Slovenije. Predlog dogovora so obravnavala pristojna delovna
                     telesa in vam pisno poročala. Želi poročevalec besedo?</p>
               </sp>
               <sp>
                  <speaker>NEIDENTIFICIRAN GOVORNIK:</speaker>
                  <p>Moti me pismo Slovenijalesa trgovine. Ne vem, ali se načelno opredeljujemo ali
                     trgujemo. Izgleda, da gre pri sprejemanju dogovora za čisto trgovino in me
                     zanima samo, kaj so iztržili Črnogorci, Makedonci, Kosovo, Vojvodina in Srbija,
                     ki so že ta dogovor sprejeli.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima Edo Bohinc, Skupščina občine Kamnik.</p>
               </sp>
               <sp>
                  <speaker>EDO BOHINC:</speaker>
                  <p>Izjemoma se strinjam s predloženim sklepom. V načelu pa bi predlagal delovnim
                     telesom skupščine in vsem nam, da smo načelni v reševanju problemov, pa tudi če
                     gre včasih v škodo našega žepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima tovariš Vukašin Lutovac, Skupščina občine
                     Ljubljana-Šiška.</p>
               </sp>
               <pb n="55" xml:id="pb.55"/>
               <sp>
                  <speaker>VUKAŠIN LUTOVAC:</speaker>
                  <p>V skupini smo se spraševali, v katerih primerih in po kakšnih kriterijih se
                     lahko kandidira za izdajo za doplačilne znamke. Če je to jasno, pa mi tega ne
                     vemo, potem se bom tako opredeljeval. Če pa ni jasno, je pa težko biti za. Če
                     pa se gremo trgovino, kot je rekel moj predgovornik, smo v Šiški tudi rekli, da
                     pogojujemo to z izdajo znamke za svetovno prvenstvo v kajaku v Tacnu.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Moram reči, da izgleda, da je ta naša principielnost na trhlih nogah. (Smeh.)
                     Dobro, želi še kdo razpravljati? Če ne, predlagam, da glasujemo o sklepu, ki
                     vam je bil predložen.</p>
                  <p>Kdo je za sklep v predloženem besedilu? (24 delegatov.) Je kdo proti? (28
                     delegatov.) Se je kdo vzdržal? (3 delegati.)</p>
                  <p>Ugotavljam, da predlog ni dobil zadostne podpore in zato predlagam, da zbor
                     sprejme negativni sklep, ki ga bom zdaj prebral. Prosim za malo posluha.</p>
                  <p>1. Zbor občin ne sprejema predlog dogovora o izdaji doplačilne znamke I.
                     kongresa v Bihaču in</p>
                  <p>2. Zbor občin ugotavlja, da ni novih argumentov za sprejetje predloga dogovora
                     in vztraja na stališču, ki ga je podal v svojem sklepu 25.1.1989 k pobudi za
                     sklenitev dogovora z osnutkom dogovora.</p>
                  <p>Ima kdo kakšno vprašanje? Želi kdo o sklepu razpravljati? Sklep je skladen z
                     voljo, ki ste jo izrekli z glasovanjem.</p>
                  <p>Kdo je za ta sklep? (54 delegatov.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je sklep sprejet z večino glasov.</p>
                  <p>Prehajamo na 14. TOČKO DNEVNEGA REDA - PREDLOG DRUŽBENEGA DOGOVORA O SPREMEMBAH
                     IN DOPOLNITVAH DRUŽBENEGA DOGOVORA O SKUPNIH OSNOVAH IN MERILIH ZA DOLOČANJE
                     OSEBNIH DOHODKOV TER DRUGIH PREJEMKOV IN NADOMESTIL FUNKCIONARJEV V ORGANIH
                     DRUŽBENOPOLITIČNIH SKUPNOSTI IN DRUŽBENOPOLITIČNIH ORGANIZACIJ. Predlagatelj je
                     Komisija za spremljanje in izvajanje družbenega dogovora o skupnih osnovah in
                     merilih za določanje osebnih dohodkov in drugih prejemkov in nadomestil
                     funkcionarjev v organih družbenopolitičnih skupnosti in družbenopolitičnih
                     organizacij.</p>
                  <p>Želi predstavnik Izvršnega sveta Skupščine SR Slovenije besedo? (Ne.)</p>
                  <p>Predlog družbenega dogovora je objavljen v Poročevalcu številka 16, prejeli ste
                     tudi mnenje Izvršnega sveta Skupščine SR Slovenije in predlog sklepa, ki naj bi
                     ga po razpravi sprejeli.</p>
                  <p>Predlog družbenega dogovora so obravnavala pristojna delovna telesa in vam
                     pisno poročala. Želijo besedo poročevalci? (Ne želijo.) Pričenjam razpravo.
                     Prijavljenih razpravljavcev ni. Želi kdo besedo? (Nihče.) Ce ne želi nihče
                     razpravljati, zaključujem razpravo in dajem predlog sklepa na glasovanje.</p>
                  <p>Kdo je za predlagani sklep? (55 delegatov.) Je kdo proti? (Nihče.) Se je kdo
                     vzdržal? (Nihče.)</p>
                  <p>Ugotavljam, da je zbor soglasno sprejel predlagani</p>
                  <p>sklep.</p>
                  <pb n="56" xml:id="pb.56"/>
                  <p>Prehajamo na 15. TOČKO DNEVNEGA REDA - VOLITVE IN IMENOVANJE. Komisija za
                     volitve, imenovanja in administrativne zadeve je zboru predložila v obravnavo
                     predlog odloka o izvolitvi predsednika Višjega sodišča v Kopru, predlog odloka
                     o izvolitvi sodnika Višjega sodišča v Celju, predlog odloka o izvolitvi sodnika
                     Višjega sodišča v Ljubljani, predlog odloka o izvolitvi sodnika Višjega sodišča
                     v Mariboru, predlog odloka o izvolitvi treh sodnikov Sodišča združenega dela SR
                     Slovenije in predlog odloka o razrešitvi namestnika družbenega pravobranilca
                     samoupravljanja SR Slovenije. Na klop ste prejeli predlog predsednice
                     Družbenopolitičnega zbora, naj bi tudi naš zbor obravnaval in sprejel predlog
                     odloka o dopolnitvi delovnega področja Komisije Skupščine SR Slovenije za
                     varstvo človekovega okolja.</p>
                  <p>To je v skladu s stališči Družbenopolitičnega zbora na pobudo Republiške
                     konference Zveze socialistične mladine pripravila Zakonodajno-pravna komisija
                     Skupščine SR Slovenije. Predlog odloka ste prejeli tudi na klop.</p>
                  <p>Želita predstavnika obeh komisij, to je Komisije za volitve, imenovanja in
                     administrativne zadeve in Zakonodajno-pravne komisije besedo? Besedo ima
                     tovariš Slavko Osredkar, poročevalec Komisije za volitve, imenovanja in
                     administrativne zadeve.</p>
               </sp>
               <sp>
                  <speaker>SLAVKO OSREDKAR:</speaker>
                  <p>Tovariš predsednik, tovarišice in tovariši delegati! Komisija Skupščine SR
                     Slovenije za volitve, imenovanja in administrativne zadeve je na svoji 42. seji
                     razpravljala o kandidatih, ki so se priglasili za razpisana prosta sodniška
                     mesta. V kandidacijskih postopkih je komisija v skladu z zakonskimi določili in
                     merili za nosilce funkcij v pravosodju zaprosila za mnenje o prijavljenih
                     kandidatih (in sicer za predsednika in sodnike višjih sodišč) medobčinske svete
                     socialistične zveze, mestne konference socialistične zveze, višja sodišča,
                     vrhovno sodišče SR Slovenije, republiški sekretariat za pravosodje in upravo
                     ter koordinacijski odbor za kadrovska vprašanja pri predsedstvu Republiške
                     konference Socialistične zveze Slovenije, za sodnike Sodišča združenega dela SR
                     Slovenije, ki so v rednem delovnem razmerju pri tem sodišču, pa je prosila za
                     mnenje medobčinske svete socialistične zveze, sodišče združenega dela SR
                     Slovenije, republiški sekretariat za pravosodje in upravo ter koordinacijski
                     odbor za kadrovska vprašanja pri predsedstvu Republiške konference
                     Socialistične zveze Slovenije.</p>
                  <p>Na osnovi mnenj vseh udeležencev v tem postopku komisija predlaga, da za
                     sodnico Višjega sodišča v Celju izvolite tovarišico Zibo Trampuš, za sodnika
                     Višjega sodišča v Mariboru pa tovariša Borisa Štamparja, ki po mnenju oba
                     izpolnjujeta pogoje za opravljanje te dolžnosti. Posebnih podrobnih podatkov ne
                     bi navajal, ker jih imate v gradivu za današnjo sejo.</p>
                  <p>V zvezi s predlogom za izvolitev predsednika Višjega sodišča v Kopru pa želim
                     posebej poudariti, da sta se za to dolžnost prijavila dva kandidata, in sicer:
                     Marko Klobevnik, rojen leta 1950, diplomirani pravnik s pravosodnim izpitom od
                     novembra 1981 je predsednik Sodišča združenega dela v Kopru, in tovariš Boris
                     Kovšca, rojen leta 1932, diplomirani pravnik s pravosodnim izpitom in 23 letnim
                     delom v pravosodju. Od leta 1979 je predsednik Temeljnega sodišča v Novi
                     Gorici.</p>
                  <pb n="57" xml:id="pb.57"/>
                  <p>Oba kandidata izpolnjujeta pogoje razpisa, ki se zahtevajo za to dolžnost.
                     Komisija je po opravljenem razpisnem roku in pridobljenih mnenjih udeležencev v
                     kandidacijskem postopku, ki so že navedeni v obrazložitvi predloga odloka,
                     opravila še dodatne razgovore z večino udeležencev tega postopka. Na osnovi
                     zlasti strokovnih mnenj, pa tudi mnenj organov Socialistične zveze, se je
                     komisija odločila, da izmed obeh prijavljenih kandidatov predlaga zborom
                     Skupščine SR Slovenije, da za predsednika višjega sodišča v Kopru izvolijo
                     tovariša Borisa Kovšca. Pri tej odločitvi je komisija upoštevala predvsem
                     njegovo dolgoletno prakso v pravosodju in tudi organizacijske sposobnosti,
                     sposobnost komuniciranja v italijanskem jeziku in tudi druge pogoje, kot je
                     navedeno v obrazložitvi odloka.</p>
                  <p>Tudi za dolžnost sodnika Višjega sodišča v Ljubljani sta se prijavila dva
                     kandidata, in sicer tovarišica Mara Breznik, rojena leta 1945, diplomirana
                     pravnica s pravosodnim izpitom od leta 1972, sodnica Temeljnega sodišča v
                     Ljubljani, enote v Kamniku ter od leta 1986 vodja te enote, ter Aleš Maček,
                     rojen leta 1939, diplomirani pravnik z pravosodnim izpitom, z 23 letnim delom v
                     pravosodju, ki trenutno opravlja dolžnosti sekretarja medobčinskega sveta Zveze
                     komunistov Slovenije regijskih občin Trbovlje in to od leta 1986.</p>
                  <p>Komisija je po opravljenem razpisnem roku tudi zahtevala mnenje vseh
                     predpisanih udeležencev v tem postopku in pridobila pozneje še dodatna mnenja,
                     predvsem pa opravila pogovore z večino teh udeležencev ter na osnovi strokovnih
                     mnenj, tudi Socialistične zveze, sklenila predlagati, da Skupščina SR Slovenije
                     izvoli za sodnika Višjega sodišča v Ljubljani tovariša Aleša Mačka. Pri tej
                     odločitvi je komisija upoštevala poleg ostalih predvsem njegove dolgoletne in
                     uspešne delovne izkušnje v delu v pravosodju ter tudi visoko oceno pravosodnih
                     organov o strokovnosti kandidata.</p>
                  <p>Za tri prosta mesta sodnikov Združenega dela SR Slovenije, ki so v delovnem
                     razmerju pri tem sodišču, na katera so se priglasili kandidati: Aleksej Svetko,
                     Aleks Domjan in Liljana Friedl, je komisija po postopku ugotovila, da vsi trije
                     izpolnjujejo pogoje in tudi sklenila predlagati vse tri kandidate v izvolitev.
                     Komisija je 26.6. tega leta prejela pisni predlog Družbene pravobranilke
                     samoupravljanja SR Slovenije z vlogo Janeza Kernca, namestnika Družbene
                     pravobranilke samoupravljanja SR Slovenije, da se ga razreši te dolžnosti.</p>
                  <p>Glede na to je komisija zborom skupščine tudi predložila predlog o razrešitvi
                     Janeza Krnca dolžnosti namestnika Družbenega pravobranilca samoupravljanja in
                     to s 26.7.1989.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Želi predstavnik Zakonodajno-pravne komisije besedo? (Ne želi.)</p>
                  <p>Predlagam, da gremo po vrstnem redu. Najprej bi pričeli z razpravo k predlogu
                     odloka o izvolitvi predsednika Višjega sodišča v Kopru. Želi kdo o tem
                     razpravljati? Če ne, dajem predlog odloka na glasovanje.</p>
                  <p>Kdo je za? (47 delegatov.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je predlog odloka soglasno sprejet.</p>
                  <pb n="58" xml:id="pb.58"/>
                  <p>S tem je bil za predsednika tega sodišča izvoljen tovariš Boris Kovšca.</p>
                  <p>Pričenjam razpravo k predlogu odloka o izvolitvi sodnika Višjega sodišča v
                     Celju. Želi kdo besedo? (Nihče.) Če ne, dajem predlog odloka na glasovanje.</p>
                  <p>Kdo je za? (49 delegatov.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je predlog odloka soglasno sprejet. S tem je bila za sodnico
                     tega sodišča izvoljena tovarišica Ziba Trampuš.</p>
                  <p>Pričenjam razpravo o predlogu odloka o izvolitvi sodnika Višjega sodišča v
                     Ljubljani. Želi kdo razpravljati? (Nihče.) Potem dajem predlog odloka na
                     glasovanje.</p>
                  <p>Kdo je za? (51 delegatov.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je predlog odloka soglasno sprejet.</p>
                  <p>Pričenjam razpravo o odloku o izvolitvi sodnika Višjega sodišča v Ljubljani.
                     Želi kdo besedo? (Nihče.) Potem dajem predlog odloka na glasovanje.</p>
                  <p>Kdo je za? (48 delegatov.) Je kdo proti? (1 delegat.) Se je kdo vzdržal?
                     (Nihče.)</p>
                  <p>Ugotavljam, da je predlog odloka z večino glasov sprejet. Za sodnika tega
                     sodišča je izvoljen tovariš Aleš Maček.</p>
                  <p>Pričenjam razpravo predloga odloka o izvolitvi sodnika Višjega sodišča v
                     Mariboru. Želi kdo o tem razpravljati? (Nihče.) Če ne, dajem predlog odloka na
                     glasovanje.</p>
                  <p>Kdo je za? (53 delegatov.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je predlog odloka soglasno sprejet. Za sodnika tega sodišča je
                     izvoljen tovariš Boris Štampar.</p>
                  <p>Pričenjam razpravo o predlogu odloka o izvolitvi treh sodnikov Sodišča
                     združenega dela SR Slovenije. Želi o tem kdo razpravljati? (Nihče.) Če ne,
                     dajem predlog odloka na glasovanje.</p>
                  <p>Kdo je za? (51 delegatov.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je predlog odloka soglasno sprejet. Za sodnike tega sodišča so
                     bili izvoljeni Aleksej Cvetko, Alojz Domjan in Liljana Friedl.</p>
                  <p>Pričenjam razpravo o predlogu odloka o razrešitvi namestnika Družbenega
                     pravobranilca samoupravljanja. Želi kdo o tem razpravljati? (Nihče.) Če ne,
                     dajem predlog odloka na glasovanje.</p>
                  <p>Kdo je za? (53 delegatov.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je predlog odloka soglasno sprejet. S tem je bil tovariš Janez
                     Krnc razrešen dolžnosti Družbenega pravobranilca samoupravljanja SR
                     Slovenije.</p>
                  <p>Pričenjam razpravo predloga odloka o dopolnitvi delovnega področja Komisije SR
                     Slovenije za varstvo človekovega okolja. Želi o tem kdo razpravljati? (Ne
                     želi.) Predlog odloka dajem na glasovanje.</p>
                  <p>Kdo je za? (51 delegatov.) Je kdo proti? (Nihče.) Se je kdo vzdržal?
                     (Nihče.)</p>
                  <p>Ugotavljam, da je predlog odloka soglasno sprejet.</p>
                  <pb n="59" xml:id="pb.59"/>
                  <p>Prehajamo na 16. TOČKO DNEVNEGA REDA - INFORMACIJA O PREOBLIKOVANJU
                     DRUŽBENOPOLITIČNIH SKUPNOSTI V MARIBORU. Kot sem že ob dnevnem redu omenil, gre
                     pri tej točki za predhodno informacijo zboru o poteku aktivnosti na območju
                     mesta Maribor. Informacije je obravnaval naš Odbor za družbenopolitični sistem,
                     njegovo poročilo ste prejeli danes na klop. Prosim predsednika tega odbora
                     tovariša Uroša Dularja, da poda dodatno informacijo k obravnavi te informacije
                     na odboru. Prosim.</p>
               </sp>
               <sp>
                  <speaker>UROŠ DULAR:</speaker>
                  <p>Tovariš predsednik, tovarišice in tovariši delegati! Skupščina SR Slovenije je
                     10.7.1989 prejela pobudo vseh občinskih konferenc Socialistične zveze z območja
                     Maribor, ki ste jo prejeli tudi danes na klop. S to informacijo se je v skladu
                     z zakonom o postopku za ustanovitev oziroma spremembo območja pričel postopek
                     za preoblikovanje mariborskih občin. Na osnovi ocene stanja v zvezi s potekom
                     te akcije in na podlagi razgovorov s predstavniki občin mesta Maribor je bilo
                     odločeno, da v skladu s 4. členom citiranega zakona, po katerem v razpravi v
                     taki pobudi lahko sodelujejo republiški organi in organizacije ter telesa
                     Skupščine SR Slovenije in njenih zborov, opravimo predhodno razpravo. K taki
                     odločitvi je prispevalo dejstvo, da tečejo aktivnosti za preoblikovanje občin v
                     Mariboru že od lanskega poletja. Razprava se je pričela v Mestni konferenci
                     Socialistične zveze Maribor, nadaljevala z raziskavo javnega mnenja o
                     organiziranosti družbenopolitičnih skupnosti v Mariboru, ki jo je opravil
                     Institut za raziskavo javnega mnenja pri FSPN v Ljubljani ter s pripravo
                     političnih in strokovnih podlag v okviru posebne skupne komisije pri Skupščini
                     mesta Maribor. Ta politična in strokovna podlaga za razpravo ponuja dve možni
                     varianti preoblikovanja občin, in sicer:</p>
                  <p>1. Združitev vseh 6 občin v eno občino in</p>
                  <p>2. Združitev 4 mestnih občin v eno in oblikovanje občin Maribor-Pesnica in
                     Maribor-Ruše v samostojne občine.</p>
                  <p>Razprava o teh pobudah je bila zaključena z razpravo v zborih občinskih
                     skupščin in z njihovimi odločitvami, da se za ugotavljanje skladnosti interesov
                     v zvezi s predlaganimi rešitvami razpišejo v vseh 6 občinah referendumi, ki bi
                     morali biti izvedeni najkasneje do 10. septembra tega leta. Ne glede na izid
                     referenduma, to je družbene odločitve delovnih ljudi in občanov v mariborski
                     občini, in spričo enotne ugotovitve, da je v zvezi z reševanjem odprtih
                     strokovnih vprašanj potrebno še marsikaj storiti, je bil to osnovni razlog za
                     odločitev, da v pristojnem zboru Skupščine SR Slovenije, to je v našem zboru,
                     izvedemo predhodno razpravo o tem.</p>
                  <p>Drugi razlog za takšno odločitev pa je dejstvo, da bo ob sprejetem programu
                     nadaljnjih aktivnosti (ob odločitvah, ki bodo v Mariboru sprejete glede
                     oblikovanja občin - sprejele jih bodo skupščine občin na podlagi referendumske
                     odločitve) na razpolago relativno kratek čas za izvedbo zakonodajnih postopkov
                     za spremembo ustreznih zakonov. Gre za zakon o postopku za ustanovitev,
                     združitev oziroma spremembo območja občine ter območij občin in zakon o
                     določitvi zaokroženega območja občin Maribor, Pesnica, Pobrežje, Rotovž, Ruše,
                     Tabor in Maribor-Tezno.</p>
                  <pb n="60" xml:id="pb.60"/>
                  <p>Tako bi morali na septembrski seji našega zbora, ki je predvidena 27.9.1989,
                     opraviti prvo in drugo fazo zakonodajnega postopka, to je obravnavo in sprejem
                     predloga za izdajo obeh zakonov z osnutkom zakona, da bi lahko v mesecu oktobru
                     (datum seje še ni določen) razpravljali in sklepali o predlogu obeh zakonov.
                     Tako bi v tem času zagotovili vse pogoje, da se uresničevanje sprejete
                     odločitve pripravi in izvede v času do izvedbe volitev v skupščine
                     družbenopolitičnih skupnosti spomladi prihodnjega leta.</p>
                  <p>Predhodna razprava na Odboru za družbenopolitični sistem Zbora občin, ki je
                     bila 19.7. letos, je ponovno potrdila utemeljenost takšne predhodne obravnave.
                     Pokazalo se je namreč, da bo v tem času, posebej še do referenduma v mesecu
                     septembru, potrebno storiti še marsikaj, da se razjasnijo vsa vprašanja v zvezi
                     z organizacijo in delovanjem novih občin, zlasti pogoji za njihovo delo kot so
                     kadri, finance, prostori, informatika in tako dalje, kakor tudi vsa vprašanja v
                     zvezi z organizacijo in delovanjem upravnih organov in služb občin in drugih
                     institucij v občinah.</p>
                  <p>Pri razreševanju teh vprašanj mora vso pomoč nuditi tudi republika, predvsem
                     Izvršni svet Skupščine SR Slovenije in njegovi upravni organi. Ob analizi in
                     oceni vseh pomembnih vprašanj, vezanih na preoblikovanje mariborskih občin, so
                     bili na seji odbora sprejeti sklepi, katerih namen je spodbuditi in pospešiti
                     vse aktivnosti, pomembne za sprejem odločitev na referendumih in tudi za
                     uresničitev aktivnosti v zvezi z dokončno organiziranostjo in usposobitvijo
                     občin na tem območju. Podrobneje je potek prikazalo poročilo odbora, ki ste ga
                     prejeli na klop, za kar se opravičujem, vendar glede na to, da je bila seja
                     šele 19., pravzaprav ni bilo možno storiti drugače.</p>
                  <p>Zbor tudi seznanjam s tem, da je odbor večinsko podprl predlagane sklepe.
                     Predloženi sklepi odbora so v skladu z vlogo delovnih teles zbora in skupščine
                     po Poslovniku Skupščine SR Slovenije. Njihov namen ni opredeljevanje do
                     posameznih možnih rešitev, pač pa za predvsem zagotoviti, da bodo izpolnjeni
                     pogoji za obravnavo predlogov reorganizacije občin v Mariboru na seji zborov v
                     septembru tega leta. Na podlagi tega odbor predlaga zboru, da to informacijo
                     skupaj s predloženimi sklepi sprejme in pri tem soglaša, da na podlagi predloga
                     občin iz Maribora obravnava omenjena zakona v septembru tega leta, kot ste
                     slišali po skrajšanem postopku. Hvala lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala, tovariš predsednik! Mislim, da ste uspeli prebrati poročilo odbora in da
                     je uvodna beseda predsednika odbora dala celovitejšo podobo poteka akcije. To
                     lahko dopolnimo in še razjasnimo v toku razprave, če bo potrebno. Odločitev o
                     tem, da gremo v predhodno razpravo, je bila dvojna. Pobuda Maribora, da uspešno
                     realizira to akcijo skladno z interesi delovnih ljudi, in občanov Maribora, to
                     bo ugotavljal referendum.</p>
                  <p>Drugič pa, da mi kot republiška skupščina izvršimo vse potrebne zakonodajne
                     postopke. Gre za dva zakona, o katerih je bilo danes rečeno, da jih moramo
                     sprejeti do meseca oktobra, kar bi omogočilo, da se Maribor v novi
                     organiziranosti vključi v<pb n="61" xml:id="pb.61"/> priprave skupščinskih
                     volitev za prihodnje leto, ko bodo te skupnosti take kot bodo sprejete, v
                     Mariboru tudi delovale.</p>
                  <p>Mislim, da so sklepi v tej smeri naravnani in v nobenem primeru ne v smislu
                     arbitraže, ker je odločitev popolna suverena odgovornost delovnih ljudi
                     Maribora in prosim, da v tem okviru izvedemo potrebno razpravo. V bistvu je pa
                     to predhodna informacija nam, ki bomo morali v septembru delovati tako, da bomo
                     v 1. točki obravnave teh normativnih aktov ugotavljali predloge, ki so osnova
                     za postopek v republiški skupščini. Tu je podlaga referendum in se bomo šele v
                     septembru izrekali o eventualni dopolnitvi teh zakonov, ki jih moramo popraviti
                     v zvezi z odločitvijo v Mariboru. S tem bi odprl razpravo. Prijavljenih ni.</p>
                  <p>Če ni razpravljavcev, menim da je potrebno, preden bi formalno glasovali o
                     predlogu odbora, da vas še nekaj povprašam.</p>
                  <p>V 7. točki sklepov, ki jih imate, je sklep, ki ni vezan neposredno na akcijo,
                     ki teče v Mariboru, ampak je bil na odboru dan z namenom, da je treba občino in
                     njen položaj v sistemu dodobra analizirati, da bi ob novi ustavi ne bili tako
                     brez osnov kot smo bili takrat, ko smo govorili o komuni v političnem
                     sistemu.</p>
                  <p>Ko je že minila seja odbora, sem dobil v vednost pismo, ki sta ga dr. Franci
                     Grad in mag. Stane Vlaj pisala predsedniku Občinske konference Socialistične
                     zveze delovnega ljudstva Izole, v katerem predlaga teze, na katerih bi začeli z
                     akcijo Izola-eksperimentalna občina. V bistvu gre za idejo, da bi se dogovorili
                     za Izolo in še eventualno nekaj občin, da bi bile eksperimentalne in da bi
                     poskušali nekatere stvari analizirati v okviru ocene občine kot sestavnega dela
                     političnega sistema. Obe ideji gresta k istemu cilju. Predlagam, da to 7. točko
                     operativno izpolnimo tako, da bi organizirali razgovor s temi tovariši in da bi
                     do seje meseca septembra pripravili predlog za oblikovanje skupine in da se do
                     takrat izdela natančen projekt, kaj hočemo proučevati, da bomo dobili vsaj
                     približen finančni program, da bi se lahko realno pogovarjali, da bi bil
                     dogovor o delu takšne skupine učinkovit in da bi kmalu prišli do strokovnih
                     podlag, po katerih bo mogoče v novi ustavi občino najustrezneje opredeliti. Ali
                     se strinjate? (Da.)</p>
                  <p>Potem predlagam, da se zbor izreče o tem, da sprejmemo informacijo odbora,
                     skupaj s sklepi, ki jih je sprejel. Predlog dajem na glasovanje.</p>
                  <p>Kdo je za? (44 delegatov.) Je kdo proti? (Nihče.) Se je kdo vzdržal? (1
                     delegat.)</p>
                  <p>Ugotavljam, da smo ta predlog sprejeli z večino glasov.</p>
                  <p>S tem bi šli na 17. TOČKO DNEVNEGA REDA - POBUDE, PREDLOGI IN VPRAŠANJA
                     DELEGATOV.</p>
                  <p>Že uvodoma smo rekli, da bomo 1. del te točke posvetili obravnavi Informacije o
                     neurjih in o onesnaženju vode Dravskega polja s pesticidi. Sestavni del tega je
                     tudi uvoda beseda člana Izvršnega sveta Skupščine RS Slovenije Tomaža Vuge.
                     Predlagal bi, da mi obravnavamo točko z dvema namenoma. Informacija gotovo ne
                     more zajemati vsega, ker je zaključena s 14.7., mi pa vemo, da so bile nekatere
                     ujme tudi po tem datumu. Komisije, ki ugotavljajo<pb n="62" xml:id="pb.62"/>
                     škodo na posameznih območjih, še niso zaključile svojega dela, zato se o nekem
                     zaključnem poročilu še ne moremo pogovarjati.</p>
                  <p>Prvi namen bi bil torej, da skušamo dopolniti to informacijo oziroma da vi
                     poveste tisto, kar vi vidite in kar bi kazalo zapisati v tej informaciji. Tu je
                     tovariš Bogataj, poveljnik civilne zaščite, ki ima celovit pregled. Drugi namen
                     naj bi bil, da poveste vaše predloge in zahteve v zvezi s tem. Zbor naj bi se o
                     njih ne izrekal, ampak bi jih dali Izvršnemu svetu Skupščine SR Slovenije, ki
                     naj jih oceni in dopolni poročilo oziroma posamezne predloge upošteva pri
                     aktivnostih, ki pomenijo izvajanje programa sanacije, ki že teče in je
                     orientiran na kratek rok in tudi na daljši rok.</p>
                  <p>Odpiram razpravo. Besedo ima Slavko Kleindienst, Skupščina občine Slovenska
                     Bistrica.</p>
               </sp>
               <sp>
                  <speaker>SLAVKO KLEINDIENST:</speaker>
                  <p>Tovarišice in tovariši delegati, spoštovani predsednik! Res ni hvaležno
                     razpravljati na koncu napornega dnevnega reda in dela, vendar sem se kljub temu
                     odločil za razpravo z namenom, kot je že tovariš predsednik povedal, da
                     dopolnimo tudi oceno delovanja sistema in posameznih institucij, ki so
                     pristojne in odgovorne za delovanje ob naravnih nesrečah in da dam pobudo za
                     sprejem oziroma dopolnitev zakona.</p>
                  <p>Nastala škoda po neurju in poplavah znaša v občini Slovenska Bistrica skupaj,
                     govoril bom v okroglih številkah, 344 novih milijard dinarjev, kar znaša 112%
                     družbenega proizvoda občine v preteklem letu, torej v letu 1988. Moram reči, da
                     je ta ocena oziroma ta škoda že podrobno popisana in tudi komisijsko pregledana
                     s strani republiških inšpektorjev in je dokončna. Če k temu dodamo še škodo
                     oziroma stroške, ki jih bomo imeli z oskrbo z vodo, mimogrede rečeno, občane
                     oskrbujemo v Slovenski Bistrici in vodovod Komunalnega podjetja v Slovenski
                     Bistrici, tudi deloma sosednjo tezensko občino in pa del ptujske občine, že
                     skoraj mesec dni oziroma 4 tedne (ta strošek bo znašal 37,5 novih milijard), je
                     skupna škoda nekaj nad 380 milijard oziroma 124% družbenega proizvoda v letu
                     1988. Verjetno bo po revalorizaciji te vsote oziroma ta škoda v letošnjem letu
                     znašala okoli 96% družbenega proizvoda.</p>
                  <p>Vsa razpoložljiva sredstva samoupravnih interesnih skupnosti materialne
                     proizvodnje za ceste, komunalo, vodno gospodarstvo in drugih, ter povečana
                     prispevna stopnja pri samoupravni interesni skupnosti za komunalno in cestno
                     dejavnost iz treh na šest odstotkov ter sredstva krajevnih skupnosti in
                     organizacij združenega dela v občini za sanacijo pa znašajo le 5% sredstev
                     nastale škode. Zato nam je pomoč širše družbene skupnosti zelo potrebna.
                     Največja škoda je bila na objektih komunalne infrastrukture, zlasti na
                     krajevnih cestah, kjer gre za 225 milijard škode v gospodarskih organizacijah
                     in v vodnem gospodarstvu. Številni so bili tudi plazovi, ki so povzročili škodo
                     z dolgotrajnimi posledicami tudi na kmetijskih zemljiščih. Posledice škode so
                     ogromne. Potreben bo daljši čas za njihovo odpravo, tako da bomo velik del
                     sredstev, ki smo jih sicer v občini planirali za razvoj in izgradnjo
                     gospodarske in komunalne infrastrukture, za urejanje obratnih in industrijske
                     cone in druge<pb n="63" xml:id="pb.63"/> namene, morali uporabiti za sanacijo
                     škode. To pa bo povzročilo tudi nadaljnje zaostajanje v razvoju.</p>
                  <p>Nekaj bi rad rekel tudi kot dopolnitev ocene, ki je bila zborom Skupščine SR
                     Slovenije poslana s strani Izvršnega sveta Skupščine SR Slovenije, in sicer v
                     zvezi s funkcioniranjem sistema. Moram reči, da so vsi odgovorni dejavniki v
                     občini delovali zelo organizirano in učinkovito, od občinskega štaba za civilno
                     zaščito, Izvršnega sveta Skupščine SR Slovenije pa do vojske, gasilcev in
                     dejavnikov v krajevnih skupnostih. Hitra in pravočasna sanacija je, v to sem
                     trdno prepričan, preprečila še dosti večjo škodo in posledice; verjetno je bilo
                     ohranjeno tudi kakšno življenje. Prav gotovo je ravno hitra in učinkovita
                     akcija pripomogla, da smo hitro odpravili posledice neurja v središču mesta,
                     kjer so bile uničene številne trgovine in stanovanja ter inventar, ker je
                     naneslo tudi 10 do 20 cm mulja. Mesto je bilo že naslednji dan do 12 ure
                     očiščeno, marsikje tudi že ceste nasute in tako naprej, da ne bom podrobno
                     razlagal. Ko so prišli te stvari pogledati tudi novinarji, ni bilo več videti
                     toliko posledic. Če bi stvari pustili oziroma če bi bila aktivnost počasna, bi
                     bilo videti več posledic in bi verjetno tudi o škodi v občini Slovenska
                     Bistrica kaj več pisali. Mislim, da je bilo o škodi v naši občini v sredstvih
                     javnega informiranja premalo informacij. Posebej bi v tej akciji pri
                     preprečevanju še večje škode in odpravi posledic izpostavil aktivnost gasilskih
                     društev, ki so izredno požrtvovalno, organizirano in učinkovito sodelovala pri
                     reševalnih akcijah, pri reševanju ljudi ter družbenega in zasebnega premoženja.
                     Brez pomoči tako organiziranih gasilcev in gasilskih društev si reševalnih
                     akcij ne znam predstavljati. Ne bom široko govoril tudi o aktivnostih drugih
                     dejavnikov.</p>
                  <p>Povedal bi le še to, da je posebej spodbudno, da je zelo hitro in učinkovito
                     delovala samoiniciativnost prebivalstva v ogroženih predelih. Organiziranje
                     samopomoči pa tudi sosedske pomoči je bila v tem trenutku nenadomestljiva. To
                     govorim zato, da bi to vnesli tudi v naše varnostne ocene. Včasih delamo razne
                     vaje "Nič nas ne sme presenetiti", se pripravljamo na papirju in vse
                     predvidimo, danes pa smo v praksi lahko ugotovili, da sistem in institucije, ki
                     so pristojne in odgovorne za odpravljanje posledic naravnih nesreč, tudi res
                     delujejo.</p>
                  <p>Posebej bi želel povedati tudi to, da so nas v tej stiski klicali predstavniki
                     prijateljskih in pobratenih občin, tako Svetozareva, Kanjiže in Bosanske Dubice
                     in nam ponudili pomoč.</p>
                  <p>Prvo informiranje o posledicah vojne ujme ter o delovanju sistema v posameznih
                     institucijah pri sanaciji in odpravi posledic so obravnavali delegati zborov
                     skupščine že 13. julija. Na osnovi poročila in ocene so zbori skupščine občine
                     in svet za splošno ljudsko obrambo in družbeno samozaščito sprejeli sklepe o
                     podelitvi priznanj udeležencem v akciji pri odpravi posledic vodne stihije.
                     Priznanja smo podelili takoj v naslednjem tednu. Najvišje priznanje občine, to
                     je plaketa občine, je bila podeljena gasilcem, izročili pa smo jo občinski
                     gasilski zvezi. Podelitev najvišjega priznanja občine in priznanj sveta in
                     komiteja za splošno ljudsko obrambo in družbeno samozaščito to posameznim
                     institucijam in posameznikom je bila zelo odmevna. Sama poteza je<pb n="64"
                        xml:id="pb.64"/> vlila novega poguma v aktivnosti pri odpravi posledic in
                     spodbudila še več požrtvovalnosti pri ljudeh.</p>
                  <p>Kar zadeva odpravo posledic, moram reči, da je Izvršni svet Skupščine občine že
                     v preteklem tednu sprejel celovit program sanacije, v katerem so opredeljene
                     konkretne naloge posameznih nosilcev. Poročilo o posledicah ujme in omenjeni
                     program je bil posredovan tudi pristojnim republiškim organom. Sredstva za prve
                     sanacijske ukrepe smo črpali iz samoupravnih interesnih skupnosti materialne
                     proizvodnje, iz virov za splošno ljudsko obrambo in družbeno samozaščito, iz
                     proračuna občine, iz virov krajevnih skupnosti in pa tudi od organizacij
                     združenega dela. Dogovorjeno je bilo, da bodo krajevne skupnosti odslej
                     spremenile svoje razvojne akte in programe dela, ker bodo morali dati
                     prioriteto odpravi posledic ujme.</p>
                  <p>Poleg tega imamo v občini še vedno velike probleme v zvezi z oskrbo vode.
                     Oskrba traja že okoli 4 tedne. Na zborih skupščine smo sprejeli tudi sklep o
                     povišanju prispevne stopnje za samoupravno interesno skupnost za cestno in
                     komunalno dejavnost, in sicer za 3% iz dohodka, v septembru pa bomo šli v
                     akcijo za enodnevni zaslužek. Menim, da je prav, da pri ljudeh vzbudimo
                     pripravljenost za solidarnostno akcijo. Za dokončno odpravo posledic za
                     saniranje cest, vodotokov, mostov in drugih vodnih objektov in plazov, bo pa
                     potrebna tudi izdatnejša pomoč širše družbe.</p>
                  <p>Že prej sem rekel, da predstavljajo razpoložljiva sredstva za sanacijo škode iz
                     vseh virov v občini samo 5% povzročene škode. Poleg pomoči, ki jo bo zagotovil
                     odbor podpisnikov družbenega dogovora v načinu porabe in upravljanja s sredstvi
                     solidarnosti za odpravljanje posledic naravnih nesreč v SR Sloveniji pa menimo,
                     da bi bilo potrebno zagotoviti pomoč tudi iz nekaterih drugih virov. Za
                     zagotovitev dela potrebnih sredstev iz drugih virov dajemo v imenu skupine
                     delegatov za Zbor občin Skupščine SR Slovenije naslednjo delegatsko pobudo:</p>
                  <p>Pristojni zbori Skupščine SR Slovenije naj predlagajo poseben zakon oziroma
                     spremembe veljavnega zakona o zagotavljanju pomoči manj razvitim republikam in
                     Socialistični avtonomni pokrajini Kosovo za zmanjšanje obveznosti SR Slovenije
                     oziroma po katerem naj bodo gospodarske organizacije v občinah, ki so utrpele
                     škodo v neurju, ki je zajelo dele Slovenije 3. in 4. julija letos, v višini 5
                     ali več odstotkov družbenega proizvoda občine za določen čas oproščene
                     odvajanja prispevkov za zvezni sklad za manj razvite. Gospodarske organizacije,
                     ki bi bile oproščene prispevka za zvezni sklad za manj razvite, bi morale tako
                     pridobljena sredstva nameniti sanaciji škode v prizadetih občinah. Oprostitev
                     naj traja do dokončne sanacije povzročene škode. Za višino tako zmanjšanih
                     sredstev naj bi se zmanjšala tudi obveznost SR Slovenije do omenjenega zveznega
                     sklada.</p>
                  <p>V primeru sprejetja te pobude oziroma predlaganega zakona ali sprememb
                     obstoječega zakona bi bile oproščene obveznosti do zveznega sklada za manj
                     razvite gospodarske organizacije v občinah Slovenska Bistrica, Ptuj, Brežice,
                     Šentjur, Lenart in Šmarje po deležu škode v družbenem proizvodu omenjenih občin
                     iz poročila Izvršnega sveta Skupščine SR Slovenije. Pobuda je utemeljena tudi z
                     dejstvom, da je večina navedenih občin manj<pb n="65" xml:id="pb.65"/> razvitih
                     oziroma so manj razviti njeni deli in so zaradi tega ob manjši gospodarski moči
                     nesposobne same sanirati škodo.</p>
                  <p>Prosimo delegate vseh zborov skupščine, da pobudo podpro ter s tem pripomorejo
                     k hitrejši sanaciji škode v omenjenih občinah. Ob tem želim ta predlog
                     razširiti tudi na gospodarstvo občin, ki so utrpele škodo tudi v kasnejših
                     neurjih.</p>
                  <p>Morda bo kdo rekel, da predlog ni realen, vendar, ko smo poslušali v uvodu na
                     skupnem zasedanju zbora tovariša Vugo o povzročeni škodi po neurju, ki znaša v
                     republiki Sloveniji 1750 milijard din ali 6,4% družbenega proizvoda, mislim, da
                     bi bilo prav, da bi ne glede na izid takega predloga republika Slovenija morala
                     za njegovo sanacijo uporabiti sredstva, ki so namenjena federaciji, ne glede na
                     kasnejši izid takega predloga. Mislim, da bi bilo to prav. Hvala lepa. Morda
                     sem bil nedorečen v nekaterih stvareh, nekoliko sem razpravo skrčil, ker nisem
                     želel izrabljati potrpljenja delegatov. Ali lahko še nekaj rečem v zvezi s
                     preskrbo z vodo? (Izvoli.)</p>
                  <p>Predlagani zakon za sanacijo prizadetih območij v zvezi z oskrbo z vodo smo v
                     našem zboru že sprejeli, zato mu ni treba dajati več podpore. Rad pa bi rekel
                     samo nekaj besed o informiranju. Informacije v zvezi s oskrbo in kvaliteto te
                     vode so sila neurejene, da ne bom rekel nestrokovne, tudi ad hoc iz palca
                     izsesane. Moram reči, da te informacije povzročajo med ljudmi zmedo, ponekod pa
                     tudi paniko.</p>
                  <p>Poglejte, v naslovih časopisov, pa tudi v raznih radijskih in televizijskih
                     oddajah slišimo naslednje: voda je zastrupljena, voda je onesnažena, uživanje
                     je škodljivo, uživanje te vode povzroča raka, uživanje škoduje ali pa ne
                     škoduje živalim, z onesnaženo vodo se sme prati solato, ne sme pa se je uživati
                     ali pa se ne sme prati solate, v vodi je manj pesticidov kot pa v hrani, mleku
                     in tako naprej. Mislim, da je to nesprejemljivo, da bi morale biti informacije
                     bolj nadzorovane in menim, da bi morale izhajati iz enega centra, ne pa
                     prepustiti pisanje, dovolite, da se tako izrazim, prosto po Prešernu, temveč s
                     komunikeji.</p>
                  <p>Veste, novinar, ki strokovno ni podkovan, prisostvuje na sejah in potem
                     razprave in izjave posameznikov interpretira po svoje, redakcije dajo članku,
                     na primer naslov: "Uživanje vode povzroča raka", kar povzroča paniko. To je
                     nemogoče dopustiti. Mislim, da imamo ministra za informiranje, naj gredo te
                     informacije iz enega centra, in naj se te stvari uredijo.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima tovarišica Tatjana Štubljar, delegatka Skupščine občine
                     Črnomelj.</p>
               </sp>
               <sp>
                  <speaker>TATJANA ŠTUBLJAR:</speaker>
                  <p>Tovariš predsednik, tovarišice in tovariši delegati! V svoji razpravi želim ta
                     zbor informirati o posledicah neurja, ki je 11. in 13. julija prizadelo Belo
                     krajino, zlasti občino Črnomelj. Hkrati predlagam, da se poročilo, ki ga je
                     pripravil Izvršni svet Skupščine SR Slovenije, dopolni s poročilom Izvršnega
                     sveta naše občine, ki ga prilagam k tej razpravi.</p>
                  <p>Neurje 11. in 13. julija je prizadelo našo največjo krajevno skupnost, ki je
                     hkrati največje območje občine za tržno<pb n="66" xml:id="pb.66"/> pridelavo
                     grozdja in ostalih poljskih kultur. Prizadeto je 970 prebivalcev oziroma 237
                     gospodinjstev na površini 2.400 ha, od katerih je 1.611 kmetijskih površin.</p>
                  <p>Od kmetijskih kultur so 100% prizadeti vinogradi, pšenica, koruza, krompir,
                     krmilne rastline ter ekstenzivni sadovnjaki. Neurje s točo ter plazovi je
                     poškodovalo tudi ceste in nekatere stavbe.</p>
                  <p>Izvršni svet občine je takoj imenoval komisijo, ki je ocenila škodo. Ta znaša
                     več kot 62 milijard, kar je 8,5% ocenjenega družbenega proizvoda občine.
                     Prizadeto območje sta si ogledala tudi republiški kmetijski in cestni
                     inšpektor, ki k poročilu o ocenjeni škodi nimata pripomb.</p>
                  <p>Za pomoč prizadetim smo pri občinskem odboru Rdečega križa odprli poseben žiro
                     račun, na katerega se že stekajo sredstva, hkrati smo najbolj prizadetim že
                     namenili iz Interesne skupnosti za pospeševanje proizvodnje hrane sredstva v
                     višini 100 milijonov dinarjev. Tečejo že aktivnosti za odpis davkov, podan pa
                     je tudi predlog Skupnosti pokojninskega in invalidskega zavarovanja za odpis
                     prispevkov. Naša kmetijska zadruga je že zagotovila gnojila, škropiva in
                     semena, s svojimi pospeševalci pa stalno nudi strokovno pomoč s ciljem čim
                     hitrejše sanacije prizadetega območja.</p>
                  <p>Poročilo, ki ga danes tu prilagam, smo že posredovali Odboru podpisnikov
                     družbenega dogovora o načinu uporabe in upravljanja sredstev solidarnosti za
                     odpravljanje posledic naravnih nesreč v SR Sloveniji in Republiškemu komiteju
                     za kmetijstvo, gozdarstvo in prehrano. Hvala.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima tovarišica Darinka Šuc-Lah, delegatka Skupščine občine
                     Šmarje pri Jelšah.</p>
               </sp>
               <sp>
                  <speaker>DARINKA ŠUC-LAH:</speaker>
                  <p>Tovariš predsednik, tovarišice in tovariši delegati! Skupina delegatov za Zbor
                     občin v Skupščini SR Slovenije iz občine Šmarje pri Jelšah je obravnavala
                     informacijo o posledicah neurij na območju SR Slovenije 3. in 4. julija 1989,
                     ki jo je predložil Izvršni svet Skupščine SR Slovenije. Informacijo skupina
                     delegatov sprejema, skupaj s predlaganimi zaključki, vendar dodaja, da je
                     navedeno neurje v občini Šmarje pri Jelšah pravzaprav že drugo neurje v
                     razdobju meseca in pol, saj je 21. maja neurje s točo že povzročilo škodo, ki
                     predstavlja tudi 7,1% družbenega proizvoda, ustvarjenega v preteklem letu v
                     občini.</p>
                  <p>Zato skupina delegatov meni, da je potrebno uresničitev nekaterih zaključkov,
                     ki jih predlaga Izvršni svet Skupščine SR Slovenije, pospešiti. Pri tem mislimo
                     predvsem na čimprejšnjo zagotovitev najnujnejših sredstev iz sklada
                     solidarnosti. V uvodu k tej točki smo slišali, da se je danes Odbor podpisnikov
                     družbenega dogovora o uporabi in razpolaganju s sredstvi solidarnosti že sestal
                     in mislim, da je skladno z našim predlogom že razpravljal.</p>
                  <p>Hkrati podpiramo zlasti 5. točko predlaganih zaključkov, kjer Izvršni svet
                     Skupščine SR Slovenije daje interesnim skupnostim družbenih dejavnosti pobudo,
                     da prispevajo k odpravljanju posledic neurja in poplav s tem, da ustrezno
                        znižajo<pb n="67" xml:id="pb.67"/> oziroma odpišejo prispevke za
                     financiranje družbenih dejavnosti kmetom in članom kmečkih gospodarstev, ki so
                     jih prizadele posledice te naravne nesreče. Skupina delegatov pa zaradi
                     navedenega neurja 3. in 4. julija, ki se pojavlja danes v tej, jutri pa v drugi
                     občini, daje tudi pobudo, da se enodnevni zaslužek, ki je namenjen za
                     solidarnost, oprosti vseh dajatev oziroma prispevkov, in sicer v tem smislu, da
                     se tudi ta del prispevkov nameni za odpravo posledic naravnih nesreč v SR
                     Sloveniji. Ta pobuda oziroma že prej navedena stališča skupine delegatov iz
                     naše občine pa so usklajena tudi v vseh ostalih občinah celjske regije.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Povedal bi vam, da smo prejeli pisne pripombe, ki jih je potrebno
                     tudi šteti kot sestavni del razprave. S tem ne zaključujem razprave. Od
                     Družbenopolitičnega zbora Skupščine občine Celje smo dobili pobudo. V prvi
                     točki predlagajo, da se v okviru Slovenije še en dan zaslužka nameni pomoči.
                     Moram vas informirati, da je podobno pobudo podala Skupnost socialnega varstva
                     Slovenije, ki se bo na današnji seji o tem izrekla. V njej se daje pobuda, da
                     se sredstva za sanacijo odobrijo iz zveznega sklada za naravne nesreče, da ne
                     berem celote. Prispevek iz Bistrice je tovariš Kleindienst prebral, tako da vam
                     ga ni treba ponavljati. Iz Maribor-Tezna predlagajo, da se pripravi celovit in
                     dolgoročen program sanacije celotnega prizadetega območja. Želi še kdo
                     razpravljati?</p>
                  <p>Besedo ima Miran Bogataj, namestnik republiškega sekretarja za ljudsko
                     obrambo.</p>
               </sp>
               <sp>
                  <speaker>MIRAN BOGATAJ:</speaker>
                  <p>Tovariš predsednik, tovarišice in tovariši delegati! Bil bi zelo kratek. Vse
                     pobude, ki so bile dane oziroma, ki se tako ali drugače pojavljajo v zadnjih
                     dneh, bomo proučili in jih poskušali kar v največji meri uveljaviti.</p>
                  <p>Drugo, informacija, kot pravi predsednik, ni popolna. Zajema delovanje in
                     stanje do 12. v tem mesecu, zato bi prosil, da konkretneje opredelite, kakšno
                     poročilo naj pripravi Izvršni svet Skupščine SR Slovenije in kakšno obdobje naj
                     zajame. Posebej zato, ker po 12. niso bila neurja samo v Črnomlju, ampak tudi v
                     Krškem in Sevnici. V Mozirju so bila predvčerajšnjim, sinoči v delu Zasavja in
                     verjetno takšne probleme tudi v naslednjih dneh ni ravno nerealno
                     pričakovati.</p>
                  <p>Tretje, tudi sam izražam, če lahko tako rečem, zadovoljstvo, da smo vendarle
                     uspeli v okviru vseh organiziranih sil obvladati probleme, s katerimi smo se
                     srečali tako v začetku meseca in s katerimi se srečujemo na Dravskem polju v
                     teh dneh. Dejstvo je, da posamezne sestavine, kot so civilna zaščita in še
                     nekatere druge, še niso zadosti pripravljene, usposobljene in opremljene za
                     obvladovanje vseh tako obsežnih posledic in problemov ob nesrečah. Zato je
                     mogoče le s kvalitetnim, organiziranim in načrtnim vključevanjem vseh možnih
                     rednih služb in vseh obrambno samozaščitnih sestavin, vključno z gasilsko
                     organizacijo, zagotoviti in voditi zaščito in reševanje v tem smislu, da so
                     doseženi rezultati. In končno, sestavni del vsega tega sistema je tudi vsaka
                     redna dejavnost, vključno s sistemom informiranja. Le-ta se ne kaže samo v
                     smislu pravočasnosti in učinkovitosti,<pb n="68" xml:id="pb.68"/> ampak tudi v
                     upoštevanju obrambno samozaščitnega pomena informacij sploh, o katerem je
                     govoril tovariš Kleindienst.</p>
                  <p>Od tod tudi stališča in sklepi Izvršnega sveta SR Slovenije v okviru
                     vzdrževanja obstoječega sistema vodne oskrbe na Dravskem polju, tako kot smo ga
                     vzpostavili, glede dejanja strokovnih informacij, operativnih informacij in
                     usklajevanja informiranja. Pri tem pa tudi vsak nosilec tega informiranja nosi
                     odgovornost, da je njegovo delovanje v tej funkciji. Hvala lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Besedo ima Milivoj Samar, predsednik Republiškega komiteja za
                     družbeno planiranje.</p>
               </sp>
               <sp>
                  <speaker>MILIVOJ SAMAR:</speaker>
                  <p>Tovariš predsednik, tovarišice in tovariši delegati. Glede na pobudo, ki je
                     bila podana, mislim, da je potrebno vsaj informirati o stanju na področju
                     koriščenja sredstev za pospeševanje razvoja manj razvitih republik in pokrajin
                     in pri koriščenju sredstev za pospeševanje razvoja manj razvitih predelov v
                     Sloveniji.</p>
                  <p>Moramo ugotoviti, da imamo obveznosti s strani Slovenije do Jugoslavije za leto
                     1988 pokrite, z razliko eventualno še do končne ugotovitve družbenega proizvoda
                     za leto 1988, da imamo stare obveze, ki pa so bile včeraj spremenjene za 7
                     mesecev pokrite v višini 95%, da glede na revalorizacijo, ki jo je skupščina
                     sprejela včeraj dolgujemo za 7 mesecev 470 milijard dinarjev in da je ta obveza
                     za prihodnje mesece povečana iz 63 milijard dinarjev mesečno. To je ena
                     ugotovitev, s tem da ta obveza izhaja iz srednjeročnega plana in iz zakona, ki
                     nalaga obvezo SR Sloveniji v višini 1,56%. To je predmet zveznega plana in pa
                     zveznega zakona, tako da te obveze mi neposredno ne moremo spreminjati.</p>
                  <p>Drugo pa je koriščenje sredstev iz stopnje 2,8 v višini do 0,6 v SR Sloveniji.
                     Glede teh sredstev pa naj vas informiram o tem, da je 3. junija potekel 30
                     dnevni rok za evidentiranje naložb, začetih do 31. marca 1989, in da smo na
                     komite prejeli 285 takšnih vlog; predračunska vrednost teh naložb presega 2100
                     milijard. Po predloženih samoupravnih sporazumih o združevanju sredstev, po
                     pogodbah in sklepih delavskih svetov investitorjev znašajo že prevzete
                     obveznosti iz lastnih virov sredstev investitorjev in soinvestitorjev 1120
                     milijard dinarjev. Od 1. januarja do 31. marca je bilo za te naložbe vplačanih
                     že 620 milijard dinarjev in da je poleg teh vlog prispelo k nam prek 600
                     milijard dinarjev vlog za podražitve in za nove projekte. Za že vplačana
                     sredstva iz lastnih virov investitorjev in soinvestitorjev je do 31. marca
                     potrebno zagotoviti 342 milijard dinarjev olajšav in v tem znesku so
                     investitorji tudi sprejeli naše sklepe o evidentiranju in o možnosti uporabe
                     teh sredstev za olajšave. Vse sprejete obveznosti iz lastnih virov sredstev za
                     leto 1989 v okviru predloženih samoupravnih sporazumov pogodb, to se pravi teh
                     v višini 1120 milijard, pa bi zahtevalo 600 milijard dinarjev olajšav. Za
                     dosedaj napovedane podražitve in predlagane nove objekte pa bi bilo potrebnih
                     še dodatnih 330 milijard. Naši računi o razpoložljivih sredstvih pa kažejo, da
                     bomo poleg teh, že razdeljenih sklepov v višini 348 milijard, v celoti
                     razpolagali v Sloveniji zgolj s 458 milijardami, tako da to praktično
                        pomeni,<pb n="69" xml:id="pb.69"/> da bomo s septembrskimi sklepi poskušali
                     pokriti en del s samoupravnimi sporazumi in pogodbami sprejetih obveznosti in
                     bi pri teh upoštevali olajšave, medtem ko praktično za nove naložbe in
                     predložene zahtevke po nekih revalorizacijah ne bo sredstev. Iz tega sledi, da
                     ta pobuda sedaj nima neke materialne osnove v razpoložljivih sredstvih.</p>
                  <p>Naj ob tem ugotovim še, da je pretežni del organizacij prav s teh področij, ki
                     so tu navedena, vključen v tako imenovane lastne naložbe in so več ali manj že
                     predložile zahtevke za koriščenje olajšav pri naložbah v lastne organizacije
                     tako, da tudi s tega vidika ni nekih prostih sredstev pri teh organizacijah.
                     Ugotavljamo, da je krog organizacij, ki vstopajo v združevanje sredstev za
                     naložbe v slovenskih manj razvitih predelih izjemno visok, saj je prek 3000
                     temeljnih organizacij na spisku, pravzaprav sovlagateljev, od praktično 4000
                     temeljnih organizacij. Prisotno je razmišljanje ali pa morda tudi tolmačenje,
                     da mi lahko v celoti namenimo sredstva za manj razvite v Sloveniji in da ni
                     potrebno pokrivati obveznosti do Jugoslavije, kar pa je zmotno, saj je od
                     stopnje 2,8%, kot sem rekel, na razpolago le stopnja 0,6% za tovrstno
                     pospeševanje. V tem hipu je v teku 285 naložb, ki ne bodo mogle biti v celoti
                     deležne sredstev olajšav, tako da za leto 1989 ne vidim materialne osnove za
                     realizacijo takšne pobude, kot je bila dana. Hvala.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala. Mislim, da je prav, da smo ta pojasnila dobili. Želi še kdo
                     razpravljati?</p>
                  <p>Besedo ima Slavko Kleindienst, Skupščina občine Slovenska Bistrica.</p>
               </sp>
               <sp>
                  <speaker>SLAVKO KLEINDIENST:</speaker>
                  <p>Poudaril bi to, da pobude v zvezi s sanacijo nismo omejili na leto 1989, ampak
                     je odprta tudi za naprej, če je letos ni mogoče realizirati. Ne vidim pa
                     razloga, zakaj Slovenija enkrat ne bi začela teh postopkov pred zveznimi
                     organi. Hvala.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Če ni več razprave, bi predlagal, da se dogovorimo. Mislim, da je dobro, da smo
                     dali to problematiko na dnevni red. Opravičujemo se, ker ni bilo mogoče zaradi
                     pomanjkanja časa problematiko podati celovito tako, da bi videli vse vidike in
                     opravili razpravo tudi v okviru vsega tistega, kar pomeni dolgoročno načrtno
                     ravnanje vseh nas. Nekateri ste v točki o interventnem zakonu predlagali, da ne
                     bi prihajalo do presenečenj, ki so na žalost zelo tragična, da ne rečem v tem
                     trenutku materialno še posebej huda.</p>
                  <p>Mislim, da je prav, da rečemo, da je ta organiziranost resnično čut za skupno
                     življenje in vzajemna občutja na izjemno visoki ravni. Čuti se, da je stvar v
                     pravih rokah, kar daje v takih trenutkih ljudem v teh okoljih še posebno
                     psihično oporo.</p>
                  <p>Glede kritike, da vodilnih ljudi iz SR Slovenije ni na prizadeta območja,
                     mislim, da tudi sama fizična prisotnost v takšnih trenutkih ni najpomembnejša.
                     Pomembno je, da se organizirano, koordinirano, predvsem pa učinkovito
                     deluje.</p>
                  <p>Podpreti bi morali tiste zadeve, ki so bile predlagane v prejšnjih točkah, na
                     primer, da se izmeri kontaminiranost<pb n="70" xml:id="pb.70"/> ozemlja na
                     področju Slovenije čisto povsod. To bi bilo po mojem mnenju nujno. Ne vemo, kaj
                     je v deponijah.</p>
                  <p>Čeprav ni bilo posebej govora, vidite, da ste na klop dobili tudi informacijo o
                     posledicah cvetenja morja, ki tudi predstavlja vrsto elementarne nesreče.</p>
                  <p>Predlagam, da se te razprave upoštevajo pri pripravi poročil, tudi končnega
                     poročila in da se vsi predlogi resno prouče ter se na osnovi tega napravi
                     določene korake v smeri razreševanja problemov.</p>
                  <p>Besedo ima Gorazd Žmavc, Skupščina občine Ptuj.</p>
               </sp>
               <sp>
                  <speaker>GORAZD ŽMAVC:</speaker>
                  <p>Prihajam iz območja najbolj prizadetih.</p>
                  <p>Predsedstvu Skupščine SR Slovenije in Izvršnemu svetu Skupščine SR Slovenije,
                     občinam, ki pomagajo in so že pomagale, Osijeku in Zaboku, ki so neposredno
                     ponudile pomoč, JLA, civilni zaščiti Slovenije in gasilcem se zahvaljujem v
                     imenu krajanov, in ne občine, najbolj prizadetih krajev.</p>
                  <p>Zato menim, da moramo ob katastrofah bodisi ekoloških ali naravnih nesrečah
                     kjerkoli v Sloveniji tukaj tudi pred skupščino v imenu vseh nas reči: "Nismo
                     ostali in upam, da ne boste ostali nikoli sami."</p>
                  <p>Ukrepi, ki jih je izvajal in pa predvsem napori Izvršnega sveta Skupščine SR
                     Slovenije z vsemi strukturami za rešitev, ki jih je ponudil in jih ponuja,
                     predvsem glede rokov in kvalitete, pa pomeni, da le dobivamo občutek večje
                     varnosti v pravni državi.</p>
                  <p>Ob tem podpiram pobudo Slavka Kleindiensta, ker neki dogovorjeni in sporazumni
                     ključi nikoli ne morejo biti merilo za trenutne razmere, ki vladajo, temveč jih
                     moramo v praksi tudi spreminjati.</p>
                  <p>Menim, da bo sanacija vsaj z ekološkega stališča trajna in da so potrebne
                     dolgoročne sistemske rešitve. Druge možnosti ni. Teh nalog se moramo lotiti
                     odgovorno. Morda je nesreča tisto, kar nas združuje.</p>
                  <p>In na koncu naj rečem samo to, da Haloze postajajo ne glede na ukrepe in pa
                     akcije, ki jih bomo vodili, še siromašnejše. Haložan v teh nerazvitih Halozah
                     pa od danes in morda tudi za bodoče le postaja duhovno bolj bogat in varen, ker
                     ni sam. Hvala lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Slišali ste predlog zaključka, ki sem ga predlagal. Ali mu kdo nasprotuje?
                     (Ne.) Mislim, da ni potrebno, da formalno z dvigom rok potrjujemo tak sklep,
                     ker sem prepričan, da v srcu vsi enako čutimo. Prepričan sem, da nas bo vse to,
                     kljub temu, da je žalostno, naučilo, da bomo na teh področjih bolj
                     sistematično, načrtno in vsakodnevno učinkovito ravnali, da se zavarujemo proti
                     takim nesrečam, kjer se da zavarovati; proti vsem se ne da. Hvala lepa.</p>
                  <p>Nadaljujemo to točko. Obveščam vas, da smo med obema sejama prejeli naslednja
                     stališča Izvršnega sveta ter odgovore na delegatske pobude in vprašanja:</p>
                  <p>Stališča do delegatske pobude Pavla Šubica, delegata iz občine Kranj za
                     spremembo 39. člena zakona o blagovnem prometu.</p>
                  <pb n="71" xml:id="pb.71"/>
                  <p>Stališče do delegatske pobude skupine delegatov iz občine Škofja Loka za
                     spremembo 394. člena zakona o obligacijskih razmerjih, 53. člena zakona o
                     temeljih sistema premoženjskega in osebnega zavarovanja in za spremembo sedanje
                     zakonodaje na področju prekrškov v smeri sprotnega usklajevanja kazni z
                     inflacijo.</p>
                  <p>Stališča do delegatske pobude Tatjane Kosovel, delegata iz občine Piran za
                     izdelavo poročila o uresničevanju ciljev, ki naj bi jih dosegli s spremembo in
                     dopolnitvijo zakona o cestah iz leta 1987.</p>
                  <p>Odgovor na delegatsko pobudo skupine delegatov iz občine Nova Gorica za
                     spremembo zakona o evidenci, nastanitvi občanov in o registru prebivalstva.</p>
                  <p>Stališča do delegatske pobude iste skupine delegatov za spremembo zakona o
                     upravnih taksah.</p>
                  <p>Stališča do delegatske pobude skupine delegatov Mesta Ljubljane za spremembo
                     pravilnika o stalnih sodnih izvedencih.</p>
                  <p>Odgovor na delegatsko vprašanje iste skupine glede zakona o javnih shodih in
                     javnih prireditvah.</p>
                  <p>Stališče do delegatske pobude iste skupine delegatov za spremembo pravilnika o
                     enotni metodologiji za izračun prometne vrednosti stanovanjskih hiš in
                     stanovanj ter drugih nepremičnin.</p>
                  <p>Stališče do delegatske pobude iste skupine delegatov za dopolnitev zakona o
                     pravicah na delih stavb in druge s tem zakonom povezane zakonodaje.</p>
                  <p>Stališče do delegatske pobude skupine delegatov iz občine Koper za spremembo
                     zakona o upravnih taksah.</p>
                  <p>Stališča v zvezi s pobudami in predlogi, ki izhajajo iz sklepov
                     Družbenopolitičnega zbora Skupščine občine Maribor-Tabor k informaciji, ki je
                     bila pripravljena na pobudo tega zbora v zvezi z izjemnimi pokojninami in
                     drugimi privilegiji.</p>
                  <p>Stališče do delegatske pobude skupine delegatov iz občine Ljutomer za sistemsko
                     rešitev poravnavanja tečajnih razlik za mednarodna posojila v kmetijstvu in
                     odgovor na delegatsko vprašanje skupine delegatov iz občine Sevnica v zvezi s
                     predložitvijo podzakonskega akta glede zaščite kmetijskih zemljišč oziroma
                     nadomeščanje izgubljenih kmetijskih zemljišč.</p>
                  <p>Komisija Skupščine SR Slovenije za proučitev kazenske zakonodaje je posredovala
                     svoja stališča do delegatske pobude skupine delegatov Mesta Ljubljane v zvezi s
                     proučitvijo sistema določanja denarnih kazni v kaznovalno-pravni zakonodaji, ki
                     smo jih posredovali skupini delegatov.</p>
                  <p>Prav tako smo vsa ostala stališča in odgovore, ki sem vam jih zdaj povedal,
                     posredovali posameznim skupinam delegatov in bodo objavljeni v Poročevalcu;
                     nekaj teh smo prejeli šele včeraj, zato jih v skupinah verjetno danes še
                     nimate, boste pa jih jutri gotovo imeli.</p>
                  <p>To je prvi del teh pojasnil.</p>
                  <p>Moram pa vam dati še nekaj pojasnil. Že pred časom smo od Zveze socialistične
                     mladine Slovenska Bistrica, kasneje pa sta se temu pridružili še obe skupini -
                     skupina za delegiranje v Zbor združenega dela in Zbor občin naše Skupščine,
                     dobili pobudo za spremembo obrtnega zakona, da bi se študentje lahko
                     zaposlovali pri obrtnikih - poenostavljam problem, ampak to je smisel. Na to<pb
                        n="72" xml:id="pb.72"/> pobudo je Izvršni svet Skupščine SR Slovenije dal
                     odgovor, s katerim pa pobudniki niso bili zadovoljni. Zahtevali so - to je v
                     odgovoru - da po hitrem postopku zakon spremenimo, in to na današnji seji.</p>
                  <p>Na tem mestu se ne spuščam v vsebino pobude, vendar postopkovno to tako ne
                     gre.</p>
                  <p>Pobuda se bo glede na to, da pobudnik ne sprejema pojasnitve, obravnavala
                     skladno s 40. členom našega poslovnika in bo o njej, ko svoje rečejo pristojna
                     delovna telesa, zbor in skupščine oziroma Izvršni svet Skupščine SR Slovenije,
                     predložena na zboru, ki se bo o njej izrekel in tudi v skladu s tem
                     odločil.</p>
                  <p>Tovariš Kleindienst, kot delegata vaše občine bi vas prosil, če bi s tem
                     seznanili vaše skupine.</p>
                  <p>Besedo ima Slavko Kleindienst, Skupščina občine Slovenska Bistrica.</p>
               </sp>
               <sp>
                  <speaker>SLAVKO KLEINDIENST:</speaker>
                  <p>Skupine delegatov so res posredovale to pobudo, ki jo je dala naša občinska
                     organizacija Zveze socialistične mladine, vendar smo na zadnji seji skupin
                     delegatov ocenili, da je prav, da se stvar obravnava po rednem postopku. Ne
                     zahtevamo, da bi jo rešili na današnjih sejah zborov. Toliko samo kot
                     pojasnilo. To smo predlagali tudi občinski organizaciji Zveze socialistične
                     mladine.</p>
                  <p>Gre pa za pobudo, da bi se lahko zaposlovali tudi preko študentskega
                     servisa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>To je star problem, ki ga že poznamo. Mislim, da je stvar jasna.</p>
                  <p>Pobuda tovariša Šinigoja iz Ajdovščine - žal njega ni tu, on se je opravičil,
                     ker je danes pogreb pisatelja Lokarja in je v delegaciji - glede 25 poslancev
                     je bila s strani predsednika dodeljena Zakonodajno-pravni komisiji. Ko bomo
                     dobili od Zakonodajno-pravne komisije stališča o tem, se bomo potem
                     izrekali.</p>
                  <p>Iz Raven na Koroškem smo dobili sklep zborov občinske skupščine, naj zaradi
                     preobremenitve sej zborov republiške skupščine Skupščina SR Slovenije oziroma
                     njena strokovna služba ugotovi in preveri, kaj se da poenostaviti in katere
                     stvari lahko brez škode umaknemo z naših dnevnih redov (malo poenostavljam,
                     ampak smisel je ta), da bi delo republiške skupščine lahko teklo tako kot je
                     treba, ker ta preobremenitev pač omrtvuje in zmanjšuje učinkovitost dela naših
                     zborov.</p>
                  <p>Mislim, da je sklep, milo rečeno, malo nenavaden. Prvič, mislim, da je
                     popolnoma jasno, da strokovne službe pri nas nimajo nobene pristojnosti in
                     funkcije, da bi lahko razbremenjevale ali obremenjevale naše zbore. Mi vemo, po
                     poslovniku, čigava je ta pristojnost.</p>
                  <p>Ne moremo govoriti o tem, ali o zveznih aktih - o tem je namreč konkretno
                     rečeno v pobudi - razpravljati in odločati na naših zborih ali ne. Dokler je
                     stvar vezana na Zbor republik in pokrajin Skupščine SFRJ in s tem na predhodno
                     odločitev skupščin socialističnih republik in pokrajin, je takšna obravnava pri
                     nas obvezna in sestavni del odločanja.</p>
                  <p>Mi razumemo, da so te pripombe vezane na nekaj, kar pomeni nenormalno
                     obremenjevanje posameznih zborov. Vendar pa<pb n="73" xml:id="pb.73"/> moram
                     reči, da mi maksimalno delujemo; da sklepe, ki smo jih v zvezi s tem, kako bomo
                     delali, sprejeli, izvršujemo. To se v celoti ne da. Kljub temu pa mislim, da
                     vsi vi, ki ste bolj vpreženi v voz dela republiške skupščine, vidite, da se
                     precej pozna in da mi vztrajamo, da so izpolnjeni vsaj minimalni pogoji glede
                     rokov in vsega ostalega za delo vas delegatov.</p>
                  <p>Mislim, da je težko obljubiti kaj drugega. Posebej še ob tem, ker vse zadeve,
                     ki jih delamo zdaj, pomenijo osnove za vrsto normativnih zadev, ki jih bomo
                     morali obravnavati v naših zborih in so posledica sprememb zvezne ustave in
                     republiške ustave.</p>
                  <p>Obljubljati, da bomo imeli zelo znosne razmere do konca mandata, si kot
                     predsednik ne upam, verjetno pa imate podobne težave predvsem tisti, ki ste na
                     čelu občinskih skupščin, tudi v občinah.</p>
                  <p>Iz Skupščine občine Laško smo dobili cel paket raznih iniciativ. Nekatere
                     stvari dobivamo še vedno v zapisih iz dela skupin. Nekoč smo se tu dogovorili.
                     Mi resno jemljemo vsako stvar, ki se znajde v skupščinski proceduri in imamo
                     odgovornosti do določil, ki so zapisana v naših poslovnikih (skupščinskem in
                     zborovskem) in mislim, da moramo glede tega ravnati tako, da so te stvari v
                     obliki, kakršno zahtevamo. Mislim, da nisem formalist, vendar drugače,
                     verjemite tovarišice in tovariši delegati, da bo moral Izvršni svet Skupščine
                     SR Slovenije odpreti poseben urad zato, da bo odgovarjal na te pobude in
                     vprašanja, ki pa se na žalost večkrat ponavlja j, o in da ne govorim o tem, da
                     se včasih postavljajo vprašanja, ki niso v pristojnosti organov, na katere jih
                     lahko mi naslavljamo.</p>
                  <p>To naj bo samo opozorilo, ki ni vezano na ta paket Laškega. Predlagam, da se s
                     tovariši iz Laškega pogovorimo in vprašanje jasno napišemo, da ne bomo slabe
                     volje, ko odgovor ne bo tak, kot je treba. Če vprašanje ni jasno, potem je
                     najbrž tudi težko zahtevati jasen odgovor.</p>
                  <p>Hvala za potrpljenje, da ste poslušali moje očitke, če jim lahko tako rečemo. S
                     tem bi prešli na postavljanje delegatskih vprašanj.</p>
                  <p>Besedo ima tovariš Marošek Franjo, delegat Skupščine občine Slovenske
                     Konjice.</p>
               </sp>
               <sp>
                  <speaker>FRANJO MAROŠEK:</speaker>
                  <p>Tovarišice in tovariši delegati! Čeprav je delegat iz Celja o tem vprašanju, o
                     katerem bom govoril, že spregovoril, imam dolžnost pred svojo delegacijo, da v
                     tem zboru postavim naslednje vprašanje:</p>
                  <p>Na zadnji seji Skupščine občine Slovenske Konjice je bil na predlog Zveze
                     socialistične mladine Slovenske Konjice sprejet sklep, da se moramo delegati v
                     Skupščini SR Slovenije odločneje zavzeti za hitrejše reševanje problema prometa
                     preko Trojanskega klanca.</p>
                  <p>Skupščina je predlog sprejela in s tem zadolžila nas delegate, da o tem tudi na
                     tej skupščini spregovorimo.</p>
                  <p>Na včerajšnji seji delegacije, ko smo razpravljali in se odločali za današnjo
                     sejo vseh zborov, smo ugotovili naslednje :</p>
                  <p>Že ob sprejemanju sprememb srednjeročnega programa razvoja Slovenije v
                     Skupščini SR Slovenije je bilo po razpravi<pb n="74" xml:id="pb.74"/>sprejeto
                     stališče, da se da ureditvi odseka ceste preko Trojanskega klanca prioriteta v
                     tem srednjeročnem obdobju.</p>
                  <p>Moja delegacija me je zadolžila, da prosim za odgovor, kaj je bilo dosedaj
                     glede tega vprašanja na tem področju že storjenega in kakšen je pravzaprav
                     časovni razpored - terminološki načrt za reševanje tega problema.</p>
                  <p>Vsem je menda jasno, da gre za pomembno povezavo Štajerske in Koroške z
                     središčem Slovenije, torej z Ljubljano in z ostalim delom Slovenije.</p>
                  <p>Da je to pomembno tudi za naš turizem, je menda tudi vsem jasno in da mnoge
                     turiste, ki pridejo k nam skozi šentiljska vrata, ta odsek odvrača, da gredo
                     drugam.</p>
                  <p>Naj dodam še to, da smo nekateri delegati danes zamudili na to skupščino prav
                     zaradi problemov v prometu in zaradi nesreč na tem delu naše poti.</p>
                  <p>Zato bo v bodoče združena akcija vseh delegatov raznih občin iz tega področja
                     še sledila. Hvala lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Povedal bi vam rad, da imamo še pisno pobudo iz Gornje Radgone v zvezi s PTT
                     sistemom iz Novega mesta, ki od Skupnosti za ceste zahteva odgovor na vprašanje
                     glede vzdrževanja magistralnih, regionalnih cest in ureditve večjih parkirišč
                     iz Celja, pobudo za spremembo določb zakona o davkih občanov v štirih ali petih
                     členih.</p>
                  <p>Predlog skupščini za obvezno razlago 91. člena zakona o graditvi objektov iz
                     Ljubljana-Šiška. Odgovor in kdaj bo podpisana pogodba za oskrbovanje
                     Jugoslavije z občinskim plinom. Delegatsko vprašanje ponovno postavljajo, ker
                     še nanj ni bilo odgovorjeno (to ni bilo delegatsko vprašanje, pač pa pisna
                     pripomba k tej točki dnevnega reda). Predlagam, da je to zdaj pobuda. To je ta
                     nesporazum, na katerega sem opozarjal.</p>
                  <p>Besedo ima Borut Plavšek, Skupščina občine Ljubljana-Center.</p>
               </sp>
               <sp>
                  <speaker>BORUT PLAVŠAK:</speaker>
                  <p>Tovariš predsednik, spoštovani tovariši in tovarišice delegati! Rad bi poudaril
                     naslednjo delegatsko pobudo. Ta letak smo delegati prejeli ob prihodu na sejo
                     naših zborov na pločniku pred glavnim vhodom v Skupščino SR Slovenije, po mojem
                     pravnem občutku na ozemlju Skupščine SR Slovenije. Zaradi tega predlagam, da ga
                     vzamemo na znanje kot peticijo, ne da o njem sedaj razpravljamo, ampak
                     predlagam, da ga pristojno delovno telo prouči in poroča našim zborom na
                     prihodnji seji. Gre za vsebino le-tega. Izražam svojo skrajno zaskrbljenost nad
                     kvalifikacijo, ki je dana v tem letaku proti policijski državi. Tudi sam ne
                     želim živeti v policijski državi, če je mišljena (upam, da ni mišljena SR
                     Slovenija). Potem se moramo ..(Medklic predsednika zbora: Če bi bila, ne bi
                     delili teh listkov.) Vem. Sedaj ne bi začel vsebinske razprave. Morda so
                     tovarišice in tovariši v odboru mislili Južnoafriško republiko. Le-ta je
                     policijska država. In o njej lahko tako prostodušno tudi govorim, ker nimamo
                     diplomatskih odnosov in ne bo prišlo do težav.</p>
                  <p>Moja delegatska pobuda je, da se vsebino letaka prouči oziroma o njej opredeli.
                     Svoje osebno mnenje sem že povedal, da je pločnik pred skupščino sestavni del
                     skupščine. Ugotavljam, da<pb n="75" xml:id="pb.75"/> zdaj takih pojavov nismo
                     imeli dovolj. Spoštujem dejansko visoko stopnjo moralnega vključevanja Odbora
                     za varstvo človekovih pravic, samo če razvijamo pravno državo, trdim, da v
                     pravno državo sodi tudi eksteritorialnost nacionalnega parlamenta. Mislim, da
                     je po evropskih prestolnicah, ki sem jih imel priložnost videti, tudi pločnik
                     pred parlamentom sestavni del le-tega. Med sejo sem pogledal naš poslovnik - v
                     njem to ni, verjetno. Zdaj ne predlagam, da poslovnik popravimo, ampak neko
                     tolmačenje bi glede tega moralo biti.</p>
                  <p>Odbor se je zavaroval, to pa prebiram v našem ljubljanskem Dnevniku, da so se o
                     tej akciji, v smislu fair-playa (tako piše o akciji) predstavniki Odbora za
                     varstvo človekovih pravic pogovorili z delavci skupščine. Lepo da se
                     pogovarjajo z delavci skupščine. Mislim pa, da je to v pristojnosti predsednika
                     skupščine. To akcijo so priglasili tudi na Mestnem sekretariatu za notranje
                     zadeve. Menim, če sem konsekventen izhodiščni tezi, da je pločnik sestavni del
                     skupščine, da je Mestni sekretariat za notranje zadeve v Ljubljani (v mojem
                     mestu), če je izdal kakšno upravno odločbo, je stvari prejudiciral. V izogib
                     takšnim situacijam v prihodnje, sem dal to pobudo. Hvala lepa.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Želi še kdo postaviti vprašanje, pobudo? Prosim, besedo ima tovariš
                     Ašič, Skupščina občine Celje.</p>
               </sp>
               <sp>
                  <speaker>MARJAN AŠIČ:</speaker>
                  <p>Tovariš predsednik, tovarišice in tovariši delegati! Dal sem tri pobude k
                     majski analizi kot predlog, da pride to v sklepe in stališča našega zbora. V
                     kolikor to ne bo uresničeno, ne vem, kaj bo, bo pa zdaj prehodno na dnevnem
                     redu - predlagam, da v kolikor to ne bo vključeno v sklepe, pride to med točko
                     pobude.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>To je tudi malo trgovine. Dobro, sem za to, da napišete to, kar je tovariš Ašič
                     pripravil. Recite, da ste v okviru točke dali pobudo in da prosite, da se kot
                     takšna upošteva. Tako bi imeli potem položaj in se ne bi lovili. Če ni več
                     razpravljavcev, potem lahko to točko zaključim.</p>
                  <p>Besedo ima tovarišica Ivica Kavčič, poročevalka k poročilu Izvršnega sveta
                     Skupščine SR Slovenije in k majski analizi.</p>
               </sp>
               <sp>
                  <speaker>IVICA KAVČIČ:</speaker>
                  <p>Medzborovska skupina delegatov vseh zborov za pripravo sprememb in dopolnitev
                     osnutka ugotovitev, stališč in sklepov k poročilu Izvršnega sveta Skupščine SR
                     Slovenije ob analizi izvajanja družbenega plana SR Slovenije za obdobje 1986-90
                     je proučila razpravo delegatov na vseh zborih ter ob posameznih vsebinskih
                     sklopih oblikovala naslednja mnenja:</p>
                  <p>1. Problematika varstva okolja.</p>
                  <p>Medzborovska skupina je bila seznanjena z razpravami delegatov, ki so še
                     posebej izpostavili perečo problematiko varstva okolja, predvsem na področju
                     sanacije velikih onesnaževalcev, energetike, varstva voda ter varstva tal.
                     Skupina je poudarila, da je potrebno sklepni dokument Skupščine SR Slovenije
                     obravnavati integralno z ugotovitvami in sklepi Izvršnega<pb n="76"
                        xml:id="pb.76"/> sveta Skupščine SR Slovenije, ki na področju ekologije že
                     predvidevajo vrsto operativnih sklepov z opredelitvijo nalog. Skupina je
                     poudarila, da je vrsta nalog na področju ekologije vsebovana tudi v spremembah
                     in dopolnitvah planskih dokumentov za dolgoročno in srednjeročno obdobje na
                     nivoju republike, da pa je njihovo izvajanje potrebno tekoče spremljati. To
                     velja tudi za kataster onesnaženosti tal v SR Sloveniji.</p>
                  <p>V zvezi s spremljanjem izvajanja nalog s področja ekologije je bila skupina
                     seznanjena s predlogom za ustanovitev posebnega delovnega telesa v Skupščini SR
                     Slovenije, vendar je menila, da mora to nalogo opraviti Skupina delegatov za
                     spremljanje uresničevanja planskih aktov, hkrati pa opozorila, da to nalogo
                     opravlja tudi Komisija Skupščine SR Slovenije za varstvo človekovega okolja,
                     katere pristojnosti so se skladno z odlokom že dopolnile. Glede na razpravo
                     vrste delegatov o tekoči likvidnostni problematiki energetike, hkrati pa o
                     težavah pri izvajanju načrtovanih ekoloških investicij v elektrogospodarstvu,
                     je bila skupina seznanjena, da so delovna telesa zborov Skupščine SR Slovenije
                     že dala pobudo za čimprejšnjo pripravo ustrezne informacije o stanju v
                     energetskem gospodarstvu, ki jo bodo obravnavali odbori za družbenoekonomske
                     odnose in razvoj.</p>
                  <p>2. Problematika kmetijstva.</p>
                  <p>Glede na razpravo delegatov, ki se je nanašala na izredno pereče probleme na
                     področju kmetijstva, je skupina oblikovala predlog sprememb in dopolnitev 6.
                     točke ugotovitev stališč in sklepov na 3. strani, hkrati pa je tudi ugotovila,
                     da so bile v zvezi z naraščanjem stroškov za zavarovanje že dane pobude, da se
                     dodatno obremenjevanje kmetov iz tega naslova prouči ter ustrezno prilagodi
                     materialnemu položaju. V zvezi s tem bodo predlagane spremembe pri
                     revalorizaciji teh prispevkov.</p>
                  <p>3. Regionalni razvoj.</p>
                  <p>Skladnejšemu regionalnemu razvoju je bilo v razpravi prav tako posvečeno veliko
                     pozornosti. Medzborovska skupina opozarja, da so v poročilu Izvršnega sveta
                     Skupščine SR Slovenije opredeljeni cilji in naloge uresničevanja zahtev iz
                     razprave. Hkrati te razprave potrjujejo upravičenost strateških usmeritev v
                     poročilu Izvršnega sveta Skupščine SR Slovenije, ki se nanašajo na regionalni
                     razvoj. Skupina je v zvezi s pospeševanjem hitrejšega razvoja manj razvitih
                     republik in SAP Kosovo ter zaostreno likvidnostno situacijo zavezancev za
                     plačilo prispevka iz tega naslova oblikovala novo 5. točko ugotovitev, stališč
                     in sklepov.</p>
                  <p>4. Stanovanjsko gospodarstvo.</p>
                  <p>Razpravljavci so v razpravi opozorili na nezavidljiv položaj vseh tistih, ki
                     kupujejo svoje lastno stanovanje in v skladu z zakonodajo plačujejo izredno
                     visoke revalorizacijske anuitete. V skladu z razpravo je skupina predlagala
                     dopolnitev 7. točke II. poglavja z obvezo Izvršnemu svetu Skupščine SR
                     Slovenije, da prouči položaj kreditojemalcev za nakup stanovanj.</p>
                  <p>5. Družbene dejavnosti.</p>
                  <p>Precej obveznosti je skupina namenila opredeljevanju usmeritev na področjih
                     družbenih dejavnosti. Skupina je podprla ugotovitve skupine Delegatov vseh
                     zborov Skupščine SR Slovenije za družbene dejavnosti in predlagala, da se
                     dopolni sklepni dokument z ugotovitvami, ki se nanašajo na tekoče
                        razreševanje<pb n="77" xml:id="pb.77"/> problematike znotraj samoupravnih
                     interesnih skupnosti in preko bančnega sistema.</p>
                  <p>6. Razbremenjevanje gospodarstva.</p>
                  <p>Delegat iz Maribora je opozoril, da se nesorazmerje med preobremenjenostjo
                     gospodarstva in skupno porabo ne razrešuje. V zvezi s tem je medzborovska
                     skupina delegatov opozorila, da bo vse tokove financiranja obravnavala po
                     periodičnih obračunih, hkrati pa je tudi ugotovila, da je do sprememb
                     obremenitev gospodarstva prišlo tudi zaradi sprememb pri obračunavanju
                     prispevka za družbene dejavnosti.</p>
                  <p>To so bile splošne ugotovitve in zdaj še konkretne.</p>
                  <p>Medzborovska skupina delegatov na podlagi razprave na sejah zborov predlaga
                     naslednje spremembe in dopolnitve osnutka ugotovitev, stališč in sklepov k
                     poročilu Izvršnega sveta Skupščine SR Slovenije ob analizi izvajanja družbenega
                     plana SR Slovenije za obdobje 1986-90.</p>
                  <p>K I. poglavju. V 1. točki se oštevilčenje črta, besedilo postane uvodni stavek.
                     Doda se nov stavek, ki se glasi: Poleg aktivnosti, ki so navedene v poročilu
                     Izvršnega sveta Skupščine SR Slovenije, bo potrebno dati poudarek še naslednjim
                     področjem: in potem se 2. točka preštevilči v 1. točko. V četrtem odstavku te
                     točke se v tretjem stavku za besedo procesi dodajo besede "praznjenje
                     hribovskega sveta". 3. točka se preštevilči v 2. točko, v prvem stavku te točke
                     se besede "v zadnjem letu" nadomestijo z besedami "v obdobju enega leta". 4.,
                     5., 6. in 7. točka se preštevilčijo v 3., 4., 5. in 6. točko.</p>
                  <p>Potem je II. poglavje. V 2. točki se besedilo spremeni, tako da se glasi:
                     "Proces prestrukturiranja gospodarstva zahteva tudi ustrezneje izobražene kadre
                     za razvoj podjetništva. Zato je treba temu prilagoditi dopolnilno
                     izobraževanje. Za začeti razvoj podjetništva in managerstva je potrebno
                     poiskati ustrezno motivacijo in materialno stimulacijo in s tem prispevati k
                     racionalizaciji proizvodnje in dvigovanju produktivnosti. Uspeh nove ekonomske
                     politike je odvisen od uveljavljanja tržnih meril in zakonitosti ter večanja
                     produktivnosti neposredno v podjetjih."</p>
                  <p>V 3. točki se v drugem odstavku prvi stavek nadomesti z naslednjim besedilom:
                     "Podjetja, banke in družbenopolitične</p>
                  <p>skupnosti morajo ugotoviti svoje nepokrite dolgove in terjatve, pripraviti
                     program, da se z realnimi viri pokrijejo in tako izvesti finančno
                     konsolidacijo". V 4. točki se prvi stavek nadomesti z naslednjim besedilom:
                     "Gospodarska infrastruktura mora povečati svojo učinkovitost." Zadnji stavek v
                     tej točki se spremeni, tako da se glasi: "S tem bi zagotovili tudi dodatno
                     interesno vlaganje kapitala."</p>
                  <p>Za 4. točko se doda nova 5. točka, ki se glasi: "Zaradi zaostrene likvidnostne
                     situacije zavezanci izredno težko poravnavajo obveznosti do Sklada za
                     pospeševanje hitrejšega razvoja manj razvitih republik in SAP Kosovo. Nujno bo
                     potrebno proučiti dinamiko plačevanja obveznosti. V pripravah na nov
                     srednjeročni plan pa bo potrebno doseči dogovor o novih kriterijih za
                     ocenjevanje razvitosti in uveljaviti takšne rešitve, da ne bomo z združevanjem
                     sredstev ogrožali lastnega razvoja."</p>
                  <p>Dosedanja 5. točka, kmetijstvo, se preštevilči v 6. točko. Zadnji stavek te
                     točke se spremeni in dopolni, tako da se<pb n="78" xml:id="pb.78"/> glasi:
                     "Jasno je potrebno opredeliti in izpeljati strategijo razvoja kmetijstva, v tem
                     okviru pa posebej živinoreje in na njo naslonjeno proizvodnjo mleka in
                     mesa".</p>
                  <p>Dosedanja 6. točka postane 7. točka. Zadnji stavek tega odstavka se glasi:
                     "Poleg tega je potrebno proučiti sisteme financiranja stanovanjske gradnje in
                     nakupa stanovanj."</p>
                  <p>Dosedanja 7. točka postane 8. točka, ki se glasi: "Osebni dohodki naj temeljijo
                     na rezultatih dela, bodo naj motivacijski in različni glede na poslovno
                     uspešnost."</p>
                  <p>Drugi odstavek 8. točke postane 9. točka. V drugem odstavku nove 9. točke se za
                     besedo "delovale" postavi pika in doda naslednje besedilo: "Zato Skupščina SR
                     Slovenije priporoča, naj se za republiške samoupravne interesne skupnosti
                     določijo nominalni odhodki v višini, kot je predlagana v tabeli "Ocena
                     prihodkov in odhodkov samoupravnih interesnih skupnosti družbenih dejavnosti".
                     Ker ta razdelitev temelji na 25% mesečni rasti cen in osebnih dohodkov, naj se
                     v primeru, če bo rast cen in osebnih dohodkov presegla ta odstotek, primerno
                     korigirajo odhodki samoupravnih interesnih skupnosti družbenih dejavnosti na
                     višjo raven. V okviru sistema samoupravnih interesnih skupnosti iste vrste in
                     preko bančnega sistema naj se nad to vrednostjo zbrani prihodki usmerijo v
                     reševanje likvidnostnih problemov v občinskih samoupravnih interesnih
                     skupnostih.</p>
                  <p>V okviru sistemskih vprašanj pa bo potrebno postaviti sistem javnega
                     financiranja.</p>
                  <p>In sedaj še k III. poglavju. V prvem stavku se besedilu v oklepaju na koncu
                     doda: "izvršnimi sveti skupščin občin". Na koncu besedila se črta pika in doda
                     naslednje besedilo: "ter o tem v septembru Skupščini SR Slovenije poroča."</p>
                  <p>To je bilo vse.</p>
               </sp>
               <sp who="#sp.BeznikVlado">
                  <speaker>PREDSEDNIK VLADO BEZNIK:</speaker>
                  <p>Hvala lepa. Tovariši delegati! Slišali smo poročilo in konkretne pripombe. Ne
                     smem vas vprašati, če vse veste, ker ne vem, koliko ste uspeli slediti. Moram
                     vam povedati to. Sedaj se to poročilo razmnožuje. Ali čakamo, da ga dobite in
                     da glasujemo? Lahko vam rečem, ne da bi dajal ocene, koliko so upoštevane vse
                     pripombe. Zadeve, ki so predlagane, so v smislu razprave, lahko samo avtorji
                     ocenjujete. Moram reči, da je Zbor združenega dela to poročilo sprejel. Ne
                     glede na to sem zainteresiran, da ga odnesete s seboj in da imate celovito
                     besedilo sklepov. Lahko pa potem razpravljamo o njih. Kdo želi razpravljati o
                     poročilu in predlogu, ki ga skupina daje? (Nihče.)</p>
                  <p>Kdo je za to poročilo? (43 delegatov.) Je kdo proti? (Nihče.) Se je kdo
                     vzdržal? (2 delegata.)</p>
                  <p>Ugotavljam, da smo sklep z večino glasov sprejeli. Vi ga boste dobili, če ne bo
                     takoj gotovo, prosim, počakajte.</p>
                  <p>S tem bi vas moral obvestiti, da smo kot zbor pri vseh točkah dnevnega reda,
                     kjer smo sprejemali končne odločitve z Zborom združenega dela, usklajeni, z
                     Družbenopolitičnim zborom pa smo tudi usklajeni, prav tako pa tudi z Skupnostjo
                     socialnega varstva, ki je sprejela zakon o pokojninskem in invalidskem
                     varstvu.</p>
                  <pb n="79" xml:id="pb.79"/>
                  <p>Ker je s tem dnevni red seje končan oziroma izčrpan, se vam vsem zahvaljujem za
                     udeležbo in za razpravo. Zaključujem 43. sejo in vam želim obilo užitka na
                     dopustu.</p>
                  <stage type="time">(Seja je bila končana 26. julija 1989 ob 16.20 uri.)</stage>
               </sp>
            </div>
         </div>
      </body>
   </text>
</TEI>
