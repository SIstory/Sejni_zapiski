<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Sejni Zapisniki</title>
            <author>Mikrografija d.o.o.</author>
         </titleStmt>
         <editionStmt>
            <edition>
               <date>2014-12-23</date>
            </edition>
         </editionStmt>
         <publicationStmt>
            <p>unknown</p>
         </publicationStmt>
         <sourceDesc>
            <p>Converted from a Word document </p>
         </sourceDesc>
      </fileDesc>
      <encodingDesc>
         <appInfo>
            <application xml:id="doxtotei" ident="TEI_fromDOCX" version="2.15.0">
               <label>DOCX to TEI</label>
            </application>
         </appInfo>
      </encodingDesc>
      <revisionDesc>
         <listChange>
            <change>
               <date>2015-01-08T22:40:24Z</date>
               <name>Mikrografija d.o.o.</name>
            </change>
         </listChange>
      </revisionDesc>
   </teiHeader>
   <text>
      <front>
         <docTitle>
            <titlePart>ZBOR ZDRUŽENEGA DELA SKUPŠČINE SOCIALISTIČNE REPUBLIKE SLOVENIJE</titlePart>
            <titlePart>Sejni zapiski</titlePart>
            <titlePart>13. seja - 22. april 1987</titlePart>
         </docTitle>
         <div type="contents">
            <head>VSEBINA</head>
            <p>(13. seja - 22. april 1987)</p>
            <p>PRED DNEVNIM REDOM: STRAN</p>
            <list type="ordered">
               <item>1. Izvolitev Komisije za verifikacijo pooblastil in imunitetna vprašanja</item>
            </list>
            <p>ter poročilo te komisije 1</p>
            <p>GOVORNIK:</p>
            <p>dr. Miklavž Kušej 2</p>
            <list type="ordered">
               <item>2. Določitev dnevnega reda 3</item>
            </list>
            <p>GOVORNIKI:</p>
            <p>Božena Zigmund 4</p>
            <p>Franci Pivec 4</p>
            <p>Jože Žumer 5</p>
            <p>Franci Pivec 5</p>
            <p>Jože Žumer 6</p>
            <p>Franc Lipoglavšek 6</p>
            <p>DNEVNI RED:</p>
            <list type="ordered">
               <item>1. Odobritev zapisnika 12. seje(1. točka dnevnega reda) 7</item>
               <item>2. Informacija Izvršnega sveta Skupščine SR Slovenije o tekočih gospodarskih
                  gibanjihv SR Sloveniji v prvih mesecih leta 1987(2. točka dnevnega reda) 7</item>
            </list>
            <p>GOVORNIKI:</p>
            <p>Leopold Zupan 8</p>
            <p>Stane Konrad 10</p>
            <p>Milan Tacinger 12</p>
            <p>Franc Kumin 13</p>
            <p>Jernej Krajšek 14</p>
            <p>Miloš Veršec 15</p>
            <p>Leo Frelih 16</p>
            <p>Zdenka Plausteiner 18</p>
            <list type="ordered">
               <item>3. Dodatno poročilo Komisije za verifikacijo pooblastil in imunitetna vprašanja
                  20</item>
            </list>
            <p>GOVORNIK:</p>
            <p>dr. Miklavž Kušej 21 </p>
            <list type="ordered">
               <item>4. Nadaljevanje razprave k informaciji Izvršnega sveta Skupščine SR Slovenijeo
                  tekočih gospodarskih gibanjih v SR Sloveniji v prvih mesecih leta 1987(2. točka
                  dnevnega reda - nadaljevanje) 21</item>
            </list>
            <p>GOVORNIKI:</p>
            <p>Bojan Zadnik 21</p>
            <p>Boris Požar 22</p>
            <p>Viktor Ptičar 23</p>
            <p>Lili Kozinc 26</p>
            <p>Branko Medik 27</p>
            <p>Jurij Pirš 29</p>
            <p>Drago Štefe 31</p>
            <p>Milan Krajnik 33</p>
            <p>dr. Miklavž Kušej 34</p>
            <p>Drago Cafnik 35</p>
            <p>Milan Ditrih 36</p>
            <p>Andreja Črnak-Meglič 37</p>
            <list type="ordered">
               <item>5. Dodatno poročilo Komisije za verifikacijo pooblastil in imunitetna vprašanja
                  39</item>
            </list>
            <p>GOVORNIK:</p>
            <p>dr. Miklavž Kušej 39</p>
            <list type="ordered">
               <item>6. Predlog zakona o pedagoški službi (5. točka dnevnega reda) 39</item>
            </list>
            <p>GOVORNIKI:</p>
            <p>Boštjan Zgonc 39</p>
            <p>Franc Lipoglavšek 41</p>
            <p>Jože Žumer 42</p>
            <list type="ordered">
               <item>7. Poročilo delegacije Skupščine SR Slovenije v Zboru republik in pokrajin
                  Skupščine SFR Jugoslavije o poteku usklajevanja nekaterih aktov iz pristojnosti
                  Zbora republik in pokrajin Skupščine SFR Jugoslavije(3. točka dnevnega reda)
                  43</item>
            </list>
            <p>GOVORNIK:</p>
            <p>Martin Mlinar 44</p>
            <list type="ordered">
               <item>8. Predlog družbenega dogovora o spremembah in dopolnitvah družbenega dogovora
                  o skupnih osnovah in merilih za samoupravno urejanje odnosov pri pridobivanju in
                  delitvi dohodka v SR Sloveniji(4. točka dnevnega reda) 48</item>
            </list>
            <p>GOVORNIKI:</p>
            <p>Božidar Kaloper 49</p>
            <p>Majda Hausmeister 49</p>
            <pb/>
            <p>Franc Ruparšek 51</p>
            <list type="ordered">
               <item>9. Predlog zakona o Pedagoški akademiji v Ljubljani s predlogom zakona (6.
                  točka dnevnega reda) 52</item>
               <item>10. Osnutek zakona o zaključnem računu o izvršitvi proračuna SR Slovenije za
                  leto 1986(7. točka dnevnega reda) 53</item>
               <item>11. Predlog za izdajo zakona o začasnem financiranju skupnih potreb z osnutkom
                  zakona (8. točka dnevnega reda) 53</item>
            </list>
            <p>GOVORNIKI:</p>
            <p>Danilo Arčan 54</p>
            <p>dr. Štefan Kous 55</p>
            <p>Vili Novak 56</p>
            <p>Zdenka Plausteiner 57</p>
            <p>Drago Cafnik 59</p>
            <p>Rudi Šepič 59</p>
            <list type="ordered">
               <item>12. Osnutek zakona o Jugoslovanski banki za mednarodno ekonomsko sodelovanje(9.
                  točka dnevnega reda) 61</item>
               <item>13. Osnutek zakona (ESA 218 - strogo zaupno)(10. točka dnevnega reda) 61</item>
               <item>14. Osnutek zakona o skupnem znesku sredstev za financiranje programa priprav
                  za tisk in tiskanje osnovne hidrogeološke karte Jugoslavije in osnovne
                  inženirsko-geološke karte Jugoslavije za obdobje 1988 – 2009 (11. točka dnevnega
                  reda) 61</item>
               <item>15. Predlog zakona o ratifikaciji konvencije Mednarodne organizacije dela št.
                  155 o varstvu pri delu, zdravstvenem varstvu in delovnem okolju (12. točka
                  dnevnega reda) 62</item>
            </list>
            <p>GOVORNIK:</p>
            <p>Janko Blas 62</p>
            <list type="ordered">
               <item>16. Poročilo o delu Službe družbenega knjigovodstva v SR Sloveniji za leto 1986
                  (13. točka dnevnega reda) 63</item>
            </list>
            <p>GOVORNIKA:</p>
            <p>Franc Knafelc 63</p>
            <pb/>
            <p>Vili Novak 67</p>
            <list type="ordered">
               <item>17. Volitve in imenovanja(14. točka dnevnega reda) 68</item>
               <item>- predlog odloka o razrešitvi in izvolitvi člana Izvršnega sveta Skupščine SR
                  Slovenije ter o razrešitvi in imenovanju predsednika Republiškega komiteja za
                  energetiko</item>
            </list>
            <p>GOVORNIKI:</p>
            <p>Janez Bohorič 68</p>
            <p>Branko Medik 70</p>
            <p>Drago Cafnik 71</p>
            <p>Ljubica Frančeškin 71</p>
            <list type="unordered">
               <item>- predlog odloka o imenovanju namestnice generalnega direktorja Službe
                  družbenega knjigovodstva v SR Sloveniji 72</item>
               <item>- predlog odloka o izvolitvi dveh članov Upravnega odbora Sklada za
                  pospeševanje upodabljajoče umetnosti Moša Pijade 72</item>
               <item>18. Pobude, predlogi in vprašanja delegatov(15. točka dnevnega reda) 73</item>
            </list>
            <p>GOVORNIKI:</p>
            <p>Neven Borak 73</p>
            <p>Nikolaj Miklič 76</p>
            <p>Anton Pengov 76</p>
            <p>Lili Kozinc 77</p>
            <p>Franc Gogala 78</p>
            <list type="ordered">
               <item>19. Nadaljevanje razprave k predlogu družbenega dogovora o spremembah in
                  dopolnitvah družbenega dogovora o skupnih osnovah in merilih za samoupravno
                  urejanje odnosov pri pridobivanju in delitvi dohodka v SR Sloveniji (4. točka
                  dnevnega reda) 78</item>
            </list>
            <p>GOVORNIK:</p>
            <p>Leopold Zupan 78</p>
            <p>Leopold Zupan 79</p>
            <list type="ordered">
               <item>20. Seznam govornikov II/1</item>
            </list>
         </div>
         <div>
            <p>SEZNAM GOVORNIKOV</p>
            <p>(13. seja - 22. april 1987)</p>
            <p>GOVORNIKI: STRAN</p>
            <p>Arčan Danilo 54</p>
            <p>Blas Janko 62</p>
            <p>Bohorič Janez 68</p>
            <p>Borak Neven 73</p>
            <p>Çafnik Drago 35, 59, 71</p>
            <p>Črnak-Meglič Andreja 37</p>
            <p>Ditrih Milan 36</p>
            <p>Frančiškin Ljubica 71</p>
            <p>Frelih Leo 16</p>
            <p>Gogala Franc 7 8</p>
            <p>Hausmeister Majda 49</p>
            <p>Kaloper Božidar 4 9</p>
            <p>Knafelc Franc 63</p>
            <p>Konrad Stane 10</p>
            <p>Kous dr. Štefan 55</p>
            <p>Kozinc Lili 26,77</p>
            <p>Krajnik Milan 33</p>
            <p>Krajšek Jernej 14</p>
            <p>Kumin Franc 13</p>
            <p>Kušej dr. Miklavž 2, 21, 34, 39</p>
            <p>Lipoglavšek Franc 6,41</p>
            <p>Medik Branko 27,70</p>
            <p>Miklič Nikolaj 76</p>
            <p>Mlinar Martin 44</p>
            <p>Novak Vili 56,67</p>
            <p>Pengov Anton 76</p>
            <p>Pirš Jurij 29</p>
            <p>Pivec Franci 4, 5</p>
            <p>Plausteiner Zdenka 18,57</p>
            <p>Požar Boris 22</p>
            <p>Ptičar Viktor 23</p>
            <p>Ruparšek Franc 51</p>
            <p>Šepič Rudi 59</p>
            <p>Štefe Drago 31</p>
            <p>Tacinger Milan 12</p>
            <p>Veršec Miloš 15</p>
            <p>Zadnik Bojan 21</p>
            <p>Zgonc Boštjan 39</p>
            <p>Zigmud Božena 4</p>
            <p>Zupan Leopold 8, 78, 79</p>
            <p>Žumer Jože 5, 6, 42</p>
         </div>
      </front>
      <body>
         <div>
            <head>ZBOR ZDRUŽENEGA DELA SKUPŠČINE SOCIALISTIČNE REPUBLIKE SLOVENIJE</head>
            <p>13. Seja (22. april 1987)</p>
            <p>Sejo je vodil Valentin Dvojmoč, predsednik Zbora združenega dela.</p>
            <p>Seja se je začela ob 9.05 uri.</p>
            <sp>
               <speaker>PREDSEDNIK VALENTIN DVOJMOČ:</speaker>
               <p>Tovarišice in tovariši delegati! Vsem prav lep pozdrav. Pričenjam 13. sejo Zbora
                  združenega dela Skupščine SR Slovenije, ki sem jo sklical na podlagi 98. člena
                  poslovnika Skupščine SR Slovenije.</p>
               <p>V smislu 12. člena poslovnika zbora moramo izvoliti predsednika in člane Komisije
                  za verifikacijo pooblastil in imunitetna vprašanja, ki bo pregledala pooblastila
                  delegatov in sestavila poročilo za zbor. V komisijo predlagam naslednje delegate:
                  za predsednika dr. Miklavža Kušeja, za člana Zoro Peinkiher in Francko Dobravič.
                  Ali so navedeni delegati tukaj. Prosim, če dvignete roko. (So navzoči.)</p>
               <p>Želi o tem predlogu kdo razpravljati? (Ne želi.) Potem prehajamo na
                  glasovanje.</p>
               <p>Kdo je za predlagano komisijo? (120 delegatov.) Je kdo proti? (2 delegata.) Se je
                  kdo vzdržal? (Nihče.)</p>
               <p>Ugotavljam, da so v Komisijo za verifikacijo pooblastil in imunitetna vprašanja
                  izvoljeni delegati, ki so bili predlagani.</p>
               <p>Prosim predsednika in delegatki, da se takoj sestanejo v avli pred dvorano,
                  pregledajo pooblastila in sestavijo poročilo za zbor.</p>
               <p>Dovolite mi, da vam v tem času dam še nekaj obvestil. Na današnjo sejo so k
                  posameznim točkam dnevnega reda vabljeni predstavniki Izvršnega sveta Skupščine SR
                  Slovenije, Republiškega sveta Zveze sindikatov Slovenije, Republiške konference
                  Socialistične zveze delovnega ljudstva Slovenije, Gospodarske zbornice Slovenije,
                  Narodne banke Slovenije, Ljubljanske banke - Združene banke, Službe družbenega
                  knjigovodstva SR Slovenije - Centrala Ljubljana, Raziskovalne skupnosti Slovenije,
                  Izobraževalne skupnosti Slovenije, Kulturne skupnosti Slovenije, Skupnosti
                  socialnega varstva Slovenije, Skupnosti otroškega varstva Slovenije, Skupnosti
                  socialnega skrbstva Slovenije, Samoupravne interesne skupnosti energetike SR
                  Slovenije, PTT prometa, za železniški in luški promet SR Slovenije, Skupnosti za
                  ceste SR Slovenije, Skupnosti pokojninskega in invalidskega zavarovanja v SR
                  Sloveniji, Zveze stanovanjskih, kmetijsko-zemljiških skupnosti in Zveze skupnosti
                  za zaposlovanje SR Slovenije, Železniškega gospodarstva Ljubljana, Geološkega
                  zavoda Ljubljana, Posebne izobraževalne skupnosti za pedagoško usmeritev, Zavoda
                  SR Slovenije za šolstvo in Odbora udeležencev družbenega dogovora o skupnih
                  osnovah in merilih za samoupravno urejanje odnosov pri pridobivanju in delitvi
                  dohodka v SR Sloveniji.</p>
               <p>Na sejo zbora so vabljeni tudi člani delegacije Skupščine SR Slovenije v Zboru
                  republik in pokrajin Skupščine SFR Jugoslavije, delegati v Zveznem zboru Skupščine
                  SFR Jugoslavije iz Slovenije ter predsedniki in poročevalci odborov, komisij in
                  skupin delegatov Skupščine SR Slovenije.</p>
               <p>Na klop ste danes prejeli še dodatna gradiva. Med gradivi je tudi prečiščen
                  predlog dnevnega reda današnje seje.</p>
               <p>S predsednikom Zbora občin in predsednico Družbenopolitičnega zbora smo se
                  dogovorili, da bomo na skupnem zasedanju poslušali uvodno besedo k informaciji
                  Izvršnega sveta Skupščine SR Slovenije o tekočih gospodarskih gibanjih v Sloveniji
                  v prvih mesecih 1987, ki jo bo podal tovariš Janez Bohorič, podpredsednik
                  Izvršnega sveta Skupščine SR Slovenije, in uvodno besedo k predlogu družbenega
                  dogovora o spremembah in dopolnitvah družbenega dogovora o skupnih osnovah in
                  merilih za samoupravno urejanje odnosov pri pridobivanju in delitvi dohodka v SR
                  Sloveniji, ki jo bo podal Jože Knez, predstavnik odbora udeležencev družbenega
                  dogovora.</p>
               <p>Med tem, ko čakamo na poročilo komisije, prelistajte gradivo. Če ima kdo še kakšno
                  prijavnico za razpravo ali kakšno delegatsko vprašanje, prosim, da jo odda.</p>
               <p>Komisija je končala s svojim delom. Prosim tovariša Miklavža Kušeja, da poda svoje
                  poročilo.</p>
            </sp>
            <sp>
               <speaker>DR. MIKLAVŽ KUŠEJ:</speaker>
               <p>Verifikacijska komisija je pregledala vse poverilnice in ugotavlja za današnjo,
                  13. sejo, dne 22.4., naslednje stanje prisotnosti.</p>
               <p>Zbor združenega dela šteje 150 delegatov. Prisotnih je 143 delegatov. Od tega z
                  gospodarskega področja 91 delegatov, s prosvetno-kulturnega področja 13 delegatov,
                  s socialno-zdravstvenega področja 12 delegatov, s kmetijskega področja 17
                  delegatov, iz obrtnega 5 delegatov, s področja državnih organov in
                  družbenopolitičnih organizacij ter društev 4 delegati in iz področja oboroženih
                  sil 1 delegat.</p>
               <p>Niso prisotni delegati iz naslednjih področij, in sicer z gospodarskega področja:
                  25. okoliša - 1 delegat; 30. okoliša -1 delegat in 42. okoliša - 2 delegata; s
                  socialno-zdravstvenega področja s 7. okoliša - 1 delegat; s kmetijskega področja
                  iz 11. okoliša - 1 delegat; s področja državnih organov in družbenopolitičnih
                  organizacij s 4. okoliša - 1 delegat. Torej manjka skupaj 7 delegatov.</p>
               <p>Glede na prisotnost delegatov komisija ugotavlja, da je Zbor združenega dela
                  sklepčen.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Želi o poročilu komisije kdo razpravljati? (Ne želi.) Če ne želi nihče
                  razpravljati, prehajamo na glasovanje. O poročilu bomo glasovali v celoti, ker ni
                  sporno nobeno pooblastilo.</p>
               <p>Kdo je za poročilo? (135 delegatov.) Je kdo proti? (1 delegat.) Se je kdo vzdržal?
                  (Nihče.)</p>
               <p>Ugotavljam, da je zbor z večino glasov sprejel poročilo Komisije za verifikacijo
                  pooblastil in imunitetna vprašanja ter s tem verificiral pooblastila delegatov za
                  13. sejo Zbora združenega dela.</p>
               <pb/>
               <p>Ugotavljam, da zbor lahko veljavno odloča, ker je na seji navzoča večina
                  delegatov.</p>
               <p>Za današnjo sejo sem predlagal razširitev predloga dnevnega reda z :</p>
               <p>- osnutkom zakona o zaključnem računu o izvršitvi proračuna SR Slovenije za leto
                  1986, ki ga je predložil Izvršni svet Skupščine SR Slovenije. Razlogi za
                  predlagano razširitev so bili navedeni v spremnem pismu in v obrazložitvi k
                  zakonu.</p>
               <p>Pričenjam razpravo. Želi o tej razširitvi kdo razpravljati? (Ne.) če ne želi nihče
                  razpravljati, prehajamo na glasovanje.</p>
               <p>Kdo je za razširitev? (132 delegatov.) Je kdo proti? (1 delegat.) Se je kdo
                  vzdržal? (2 delegata.)</p>
               <p>Ugotavljam, da zbor soglaša s predlagano razširitvijo z večino glasov.</p>
               <p>Iz pristojnosti Zbora republik in pokrajin Skupščine SFR Jugoslavije sem predlagal
                  naslednje razširitve predloga dnevnega reda:</p>
               <p>- z osnutkom zakona ESA 218 - strogo zaupno gradivo;</p>
               <p>- z osnutkom zakona o skupnem znesku sredstev za financiranje priprav za tisk in
                  tiskanje osnovne hidrogeološke karte Jugoslavije in osnovne inženirsko-geološke
                  karte Jugoslavije za obdobje 1988-2009 in</p>
               <p>- s predlogom zakona o ratifikaciji konvencije mednarodne organizacije dela
                  številka 155 o varstvu pri delu, zdravstvenem varstvu in delovnem okolju.</p>
               <p>Razlogi za predlagano razširitev so bili navedeni v spremnih pismih in
                  obrazložitvah k zakonom.</p>
               <p>Pričenjam razpravo. Želi o teh zveznih razširitvah kdo razpravljati? (Ne.) Če ne
                  želi, zaključujem razpravo. Zboru predlagam, da o vseh treh razširitvah glasujemo
                  skupaj. Ali se strinjate s tem, da o vseh treh glasujemo skupaj? (Da.)</p>
               <p>Kdo je za? (137 delegatov.) Je kdo proti? (1 delegat.) Se je kdo vzdržal? (1
                  delegat.)</p>
               <p>Ugotavljam, da zbor soglaša z večino glasov s predlaganimi razširitvami.</p>
               <p>Izvršni svet Skupščine SR Slovenije je predlagal, da Skupščina SR Slovenije
                  obravnava predlog za izdajo zakona o začasnem financiranju skupnih potreb, z
                  osnutkom zakona, na podlagi 265. člena poslovnika Skupščine SR Slovenije, to je,
                  da se združita prva in druga faza zakonodajnega postopka.</p>
               <p>Pričenjam razpravo. Želi v zvezi s postopkom sprejema tega akta kdo razpravljati?
                  (Ne želi.) Če ne želi nihče, prehajajo na glasovanje.</p>
               <p>Kdo je za to, da se združita oba postopka? (134 delegatov.) Je kdo proti? (4
                  delegati.) Se je kdo vzdržal? (1 delegat.) Ugotavljam, da zbor soglaša s postopkom
                  sprejemanja akta, da se združita prva in druga faza zakonodajnega postopka, z
                  večino glasov.</p>
               <p>Izvršni svet Skupščine SR Slovenije je predlagal, da</p>
               <p>Skupščina SR Slovenije obravnava predlog za izdajo zakona o Pedagoški akademiji v
                  Ljubljani, s predlogom zakona, na podlagi 312. člena poslovnika Skupščine SR
                  Slovenije, to je po skrajšanem postopku.</p>
               <pb/>
               <p>Pričenjam razpravo. Želi kdo v zvezi s postopkom Izvršnega sveta Skupščine SR
                  Slovenije razpravljati? (Ne želi.) Ce ne želi nihče razpravljati, prehajamo na
                  glasovanje.</p>
               <p>Kdo je za ta postopek? (135 delegatov.) Je kdo proti? (1 delegat.) Se je kdo
                  vzdržal? (3 delegati.)</p>
               <p>Ugotavljam, da zbor z večino glasov soglaša s postopkom Izvršnega sveta Skupščine
                  SR Slovenije, da se navedeni zakon obravnava po skrajšanem postopku.</p>
               <p>Predlog dnevnega reda ste danes prejeli na klop. Ali želi v zvezi z dnevnim redom
                  kdo razpravljati? (Da.) Besedo ima Božena Zigmund, prosvetno-kulturno področje, 3.
                  okoliš, Ljubljana Vič-Rudnik.</p>
            </sp>
            <sp>
               <speaker>BOŽENA ZIGMUND:</speaker>
               <p>Skupina delegatov prosvetno-kulturnega področja s 3. okoliša je na seji ob
                  obravnavi predloga zakona o pedagoški službi razpravljala tudi o dilemah, ali je
                  primerno svetovalno, razvojno in nadzorno nalogo združiti in jo naložiti
                  pedagoškemu svetovalcu. Seznanjena je bila z amandmaji in stališči Sveta za vzgojo
                  in izobraževanje pri Republiški konferenci Zveze socialistične mladine Slovenije
                  in amandmaji Pedagoškega instituta.</p>
               <p>Ocenili smo, da s sprejemom zakona ni potrebno pohiteti, zato predlagamo:</p>
               <p>1. Da se predlog zakona umakne z dnevnega reda današnje</p>
               <p>seje.</p>
               <p>2. Da predlagatelj znova prouči dileme, ki so se</p>
               <p>pojavile.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Besedo ima tovariš Franci Pivec, predsednik Republiškega komiteja za
                  vzgojo in izobraževanje ter telesno kulturo.</p>
            </sp>
            <sp>
               <speaker>FRANCI PIVEC:</speaker>
               <p>Tovariš predsednik, tovarišice in tovariši delegati! Amandmaji oziroma pripombe in
                  predlogi Republiške konference Zveze socialistične mladine Slovenije oblikovani na
                  Svetu za vzgojo in izobraževanje Zveze socialistične mladine Slovenije in na
                  posebni sekciji, ki so jo izoblikovali za obravnavanje področja vzgoje in
                  izobraževanja, je obravnaval tudi Predlagatelj zakona in vsa telesa, ki so v
                  Skupščini SR Slovenije opravila predhodno obravnavo predloga zakona.</p>
               <p>Predlagatelj zakona je - kot je videti iz predloženih amandmajev Izvršnega sveta
                  Skupščine SR Slovenije - upošteval vse tiste predloge in dopolnitve Republiške
                  konference Zveze socialistične mladine Slovenije, ki so skladne z v zborih
                  Skupščine SR Slovenije izoblikovanim in sprejetim osnutkom zakona o pedagoški
                  službi in kvalitetno dopolnjujejo besedilo posameznih členov. Tako je s 5., 6.,
                  7., 8. in 9. členom, kar je vidno iz amandmajev. Osnovno vprašanje, na katerega je
                  delegatka opozorila v svoji razpravi in utemeljitvi predloga za umik zakona z
                  dnevnega reda - to je hkratnega integralnega opravljanja treh ključnih nalog
                  pedagoške službe, pa predlagatelj ni mogel spreminjati z amandmaji, ker se je o
                  tem vprašanju izrecno dvakrat opredelil Družbeni svet SR Slovenije za vzgojo in
                  izobraževanje in delegati Zbora združenega dela, Zbora občin ter Izobraževalne
                  skupnosti</p>
               <p>Slovenije ob sprejemanju predloga za izdajo zakona s tezami in osnutka zakona. Iz
                  teh razlogov menim, da umik predloga zakona z dnevnega reda s podano
                  obrazložitvijo ni utemeljen.</p>
            </sp>
            <pb/>
            <sp>
               <speaker>PREDSEDNIK VALENTIN DVOJMOČ:</speaker>
               <p>Ima še kdo kakšno vprašanje? (Da.) Prosim, besedo ima Jože Žumer,
                  prosvetno-kulturno področje, 6. okoliš, Piran.</p>
            </sp>
            <sp>
               <speaker>JOŽE ŽUMER:</speaker>
               <p>Tovarišice in tovariši delegati! Zastopam stališča pedagoških delavcev z obale, ki
                  menimo, da kljub razlogom, ki jih je tovariš Pivec navedel, čas za spremembo
                  zakona o pedagoški službi še ni dozorel. Še vedno je preveč nasprotujočih stališč.
                  Tovariš Pivec je navedel subjekte, ki so o tem že razpravljali, vendar, če
                  pedagogi celotnega pedagoškega društva z obale nasprotujejo, če mladina, ki se je
                  ta zakon zagotovo tiče, tudi nasprotuje z amandmaji o sedanji obliki zakona in če
                  tudi drugi nasprotujejo menimo, da je potrebno več razmisleka, da je potrebno
                  natančneje razmisliti o teh stvareh. Menimo tudi, da novejši predlog zakona glede
                  tega bistveno ne odstopa od obstoječega. Zato podpiramo predlog tovarišice
                  Zigmundove, da se ta točka črta z dnevnega reda.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Besedo ima ponovno tovariš Franci Pivec.</p>
            </sp>
            <sp>
               <speaker>FRANCI PIVEC:</speaker>
               <p>Najprej bi se moral opredeliti o očitku, Po katerem dejstvo, da v točki o
                  združljivosti treh temeljnih funkcij pedagoške službe novi zakon ne odstopa
                  bistveno od sedaj veljavnega, pomeni njegovo šibkost.</p>
               <p>Ta dilema je bila prisotna in natančno pojasnjena med Postopkom oblikovanja tega
                  predpisa. Moram reči, da so osnovni osnutki za ta predpis nastajali od leta 1974
                  dalje na podlagi analize delovanja pedagoške službe v preteklem obdobju. 1985 in
                  1986. leta je bila narejena primerjalna analiza ureditve in delovanja pedagoških
                  služb v socialističnih republikah in socialističnih avtonomnih pokrajinah v
                  Jugoslaviji. Novembra 1985 so bile na tej podlagi izdelane ključne alternative, o
                  katerih se je treba v pripravi zakona odločiti, predložene pa so bile Družbenemu
                  svetu SR Slovenije za vzgojo in izobraževanje. Prva med temi alternativami in
                  dilemami je bilo vprašanje hkratnega opravljanja treh temeljnih nalog pedagoške
                  službe. Družbeni svet za vzgojo in izobraževanje se je februarja 1986 opredelil za
                  to, da ostanemo Pri sedanji rešitvi.</p>
               <p>V tem smislu so se potem opredeljevali tudi delegati v celotnem dosedanjem
                  postopku oblikovanja zakona. Zato je sodba, da predlog zakona o pedagoški službi
                  glede na sedanjega - narejenega leta 1969 in delno popravljenega 1974 - ne prinaša
                  ničesar novega, izhaja pa iz enega samega elementa zakona, ki ga je predlagatelj
                  oblikoval na čimbolj demokratičen način, prenagljena in napačno naslovljena.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Menim, daPostopno že prehajamo na vsebino razprave 5. točke dnevnega
                  reda, zato opozarjam, da sprejemamo samo dnevni red in odločitev, ali<pb/>to
                  uvrstiti v dnevni red ali ne. Želi še kdo razpravljati o dnevnem redu. Prosim, ne
                  vsebinsko. O vsebini se bomo pogovarjali pri 5. točki. Besedo ima Jože Žumer.</p>
            </sp>
            <sp>
               <speaker>JOŽE ŽUMER:</speaker>
               <p>S trditvijo predsednika zbora se strinjam. Vendar, namen zakona je izboljšati
                  učno-vzgojni proces in pedagogi obalnega področja menimo, da novi zakon tega ne bo
                  izboljšal. S tem pa se smisel sprejemanja izniči, zato predlagamo, da se ta točka
                  umakne z dnevnega reda. Obstajajo še druga področja, ki so bolj bistvena - na
                  primer materialni položaj delavcev - kjer bi se lahko več storilo za to, da se bo
                  stanje v vzgojno-izobraževalnem procesu izboljšalo.</p>
               <p>Ponavljam. Pedagogi menimo, da ta zakon ne bo izboljšal učno-vzgojnega procesa,
                  kar je najbrž glavni namen spremembe zakona. Tako predlagamo, da se sprejem tega
                  zakona odloži in se ta točka črta z dnevnega reda.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Besedo ima Franc Lipoglavšek, poročevalec skupine delegatov vseh zborov za
                  družbene dejavnosti.</p>
            </sp>
            <sp>
               <speaker>FRANC LIPOGLAVŠEK:</speaker>
               <p>Tovarišice in tovariši delegati! Skupina delegatov za družbene dejavnosti vseh
                  treh zborov je bila tudi pred dilemo, ali razpravljati o tem zakonu glede na to,
                  ker je Svet pri Zvezi socialistične mladine Slovenije vztrajal pri stališču, da
                  novi zakon bistveno ne menja vsebine prejšnjega zakona o pedagoški službi. Skupina
                  je bila enotnega mnenja, da naj se o zakonu razpravlja in naj se ga uvrsti na
                  dnevni red sej zborov. Razprava pa naj pokaže, ali so odstopanja tolikšna, da
                  preprečujejo sprejem zakona, glede na to, da so sporni samo členi, ki govorijo o
                  trojni vlogi "starega" inšpektorja. Torej gre za vlogo inšpekcije, svetovanja in
                  raziskovalnega dela.</p>
               <p>Skupina delegatov je mislila tudi na sedanjo situacijo, O tem je govoril tovariš
                  Žumer, ko ni pogojev za drugačno urejanje tudi zaradi finančnega stanja na
                  področju izobraževanja. Zato Predlagam, da se zakon uvrsti na dnevni red, o njem
                  pa naj delegati povedo svoje mnenje. Hvala.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. S tem bizaključil razpravo, če se strinjate. Vseeno moramo dati na
                  glasovanje predlog delegata 3. okoliša, da se predlog zakona o pedagoški službi
                  umakne z dnevnega reda.</p>
               <p>Kdo je za predlog, da zakona ne bi obravnavali? (42 delegatov.) Je kdo proti? (74
                  delegatov.) Se je kdo vzdržal? (15 delegatov.)</p>
               <p>Torej predlog ni sprejet.</p>
               <p>Sprašujem, ali je še kakšna pripomba na celotni dnevni red? (Ne.) Ce ni, dajem na
                  glasovanje dnevni red v celoti, ne da bi ga bral. Ali se strinjate? (Da.) Prosim,
                  da o tem glasujemo.</p>
               <p>Kdo je za? (133 delegatov.) Je kdo proti? (5 delegatov.) Se je kdo vzdržal? (4
                  delegati.)</p>
               <p>Ugotavljam, da je predlagani dnevni red sprejet z večino glasov.</p>
               <pb/>
               <p>Sedaj bomo počakali delegate preostalih dveh zborov in nadaljevali delo na skupnem
                  zasedanju. Prosim delegate, da ne zapuščate dvorane.</p>
               <p>(Seja zbora je bila prekinjena ob 9.35 uri in se je nadaljevala ob 10.40 uri.)</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Tovarišice in tovariši delegati! Nadaljujemo sejo Zbora združenega dela.</p>
               <p>Prehajamo na 1. TOČKO DNEVNEGA REDA - ODOBRITEV ZAPISNIKA 12. SEJE ZBORA. Osnutek
                  zapisnika ste prejeli. Danes ste na klop prejeli še osnutek zapisnika o obravnavi
                  strogo zaupnih gradiv na 12. seji.</p>
               <p>Pričenjam razpravo o obeh zapisnikih. Ima kdo kakšno pripombo oziroma dopolnitev
                  na zapisnik? (Ne.)Če nima nihče nobene pripombe, ugotavljam, da sta zapisnika
                  odobrena.</p>
               <p>Prosim, da zapisnik o obravnavi strogo zaupnih gradiv daste na konec klopi, da ga
                  bo naša pristojna služba lahko pobrala.</p>
               <p>Prehajamo k 2. TOČKI DNEVNEGA REDA - INFORMACIJA</p>
               <p>IZVRŠNEGA SVETA SKUPŠČINE SR SLOVENIJE O TEKOČIH GOSPODARSKIH GIBANJIH V PRVIH
                  MESECIH LETA 1987. Informacijo je Skupščini SR Slovenije predložil v obravnavo
                  Izvršni svet Skupščine SR Slovenije. Kot gradivo ste k informaciji prejeli sklepe
                  Republiškega sveta Zveze sindikatov Slovenije in ugotovitve in predloge
                  Gospodarske zbornice Slovenije. K informaciji ste prejeli osnutek Ugotovitev,
                  stališč in sklepov pod ESA 230. Danes ste na klop Prejeli še poročilo skupine
                  delegatov za spremljanje uresničevanja planskih aktov, v katerem predlagam
                  nekatere spremembe in dopolnitve predloženih aktov, stališč in sklepov. Prosim, da
                  si ogledate tudi ta stališča oziroma poročila skupine delegatov za Planske akte,
                  ker bo to osnova za dopolnjevanje teh sklepov.</p>
               <p>Člani skupine so prisotni na današnji seji. Spremljali bodo razpravo in na podlagi
                  razprave predlagali še dopolnitve in spremembe predloženih ugotovitev, stališč in
                  sklepov.</p>
               <p>Predlagam, da v skupini delegatov sodelujejo kot člani skupine še naslednji
                  delegati. Miran Jovan, gospodarsko področje, 3. okoliš, Ljubljana Moste-Polje,
                  Miloš Piščanec, gospodarsko Področje, 16. okoliš, Jesenice in Viktor Ptičar, 41.
                  okoliš, Maribor-Tabor.</p>
               <p>Ali se strinjate s tako oblikovano skupino? (Da.) Hvala.</p>
               <p>Informacijo obravnava danes tudi Družbenopolitični zbor, ki je na podlagi 74.
                  člena poslovnika predložil ugotovitve in stališča, ki ste jih danes prejeli na
                  klop.</p>
               <p>Uvodno besedo smo poslušali na skupnem zasedanju, Prejeli ste jo tudi na klop. Ali
                  želijo poročevalci delovnih teles besedo? (Ne želijo.)</p>
               <p>Pričenjam razpravo. K razpravi se je prijavil Leopold Zupan, gospodarsko področje,
                  12. okoliš, Kranj.</p>
            </sp>
            <pb/>
            <sp>
               <speaker>LEOPOLD ZUPAN:</speaker>
               <p>Tovariš predsednik, tovarišice in tovariši delegati! Delegati iz Kranja smo
                  izoblikovali naslednja stališča k tej točki dnevnega reda z vidika problematike
                  položaja izvoznega dela kranjskega gospodarstva in družbenih dejavnosti v začetku
                  leta 1987.</p>
               <p>1. Kranjsko gospodarstvo - večina le-tega je močno izvozno naravnana, saj večje
                  organizacije združenega dela izvažajo tudi polovico in več celotnega obsega svoje
                  proizvodnje - je sicer tudi uvozno odvisno, vendar je vsa pretekla leta skoraj v
                  celoti, lani pa v blagovni menjavi s konvertibilnim tržiščem, pokrivalo uvozne
                  potrebe z izvozom. V skupnem izvozu pa je bilo doseženo precejšnje preseganje
                  izvoza nad uvozom.</p>
               <p>Kljub temu pa so izvozniki že v drugi polovici leta 1986 opozarjali, da je za lani
                  sprejeta zakonodaja poslabšala dohodkovni položaj izvoznikov. V letošnjih prvih
                  mesecih pa se ob ponovno spremenjeni devizni zakonodaji razmere še bolj
                  zaostrujejo ne samo na dohodkovnem področju, temveč celo v zadnjih dneh z
                  vsakodnevnimi grožnjami, da bodo zastoji v proizvodnji kot posledica
                  nerealiziranega uvoza surovin in materialov. Delegati iz Kranja smo na to
                  problematiko opozarjali že lani jeseni, letos februarja in danes opozarjamo
                  ponovno. V zadnjih dneh so namreč zaradi pomanjkanja uvoznih repromaterialov komaj
                  sproti reševali zastoje v proizvodnji v delovnih organizacijah, ki so največji
                  izvozniki - in sicer v Planiki, v Iskri - Kibernetiki TOZD Števci; v Savi; v Iskri
                  - Industrija za električno orodje in Telematiki. Možnosti uvoza so skromne, za
                  posamezne dejavnosti skoraj nikakršne. Zaradi tega so bile uvozne možnosti
                  kranjskega gospodarstva po nepopolnih podatkih bistveno manjše - za 40% od tistih
                  v enakem obdobju lani. Pošle so tudi skoraj vse zaloge uvoženih surovin in
                  materialov v skladiščih delovnih organizacij in celo carinarnic.</p>
               <p>Zato se povečuje obseg dodeljenih del, kar pa ne prispeva k dolgoročnejši izvozni
                  naravnanosti. Neredno poravnavanje obveznosti tujim dobaviteljem in precejšnja
                  negotovost na tem Področju ogroža poslovne stike s tujimi poslovnimi partnerji, ki
                  dobavljajo blago le še na podlagi dejanskega plačila, kar močno podaljšuje roke
                  oskrbe z novimi materiali in surovinami.</p>
               <p>V enakih težavah so tudi druge organizacije združenega dela, ki v reprodukcijski
                  verigi oskrbujejo večje organizacije združenega dela z nekaterimi surovinami in
                  materiali, zato se trgajo tudi domače reprodukcijske povezave, kar še dodatno
                  ogroža tekočo izvozno proizvodnjo.</p>
               <p>Takšno neugodno stanje delovnim organizacijam onemogoča dosegati proizvodnjo v
                  zahtevani izvozni kvaliteti, zato je negotovo, ali bodo roki dobave pravočasni. To
                  ustvarja veliko negotovost pri sklepanju izvoznih poslov s tujimi partnerji, ki
                  močno pritiskajo na zniževanje izvoznih cen in drugih prodajnih pogojev.</p>
               <p>Vse to tudi ne zagotavlja doseganja zastavljenih izvoznih nalog, kar se že kaže v
                  začetku leta, s čimer se povrnemo na še manjše možnosti uvoza in posledice v
                  proizvodnji.</p>
               <p>Ocenjujemo, da je takšno stanje nevzdržno in neodgovorno. Negotovost, s katero se
                  posluje, je brez primere, saj onemogoča izpeljavo načrtovane poslovne aktivnosti
                  doma in v tujini.</p>
               <pb/>
               <p>Glede na navedeno problematiko zahtevamo takojšnje spremembe predpisov na področju
                  zunanjetrgovinske menjave, tudi v smislu predloga iz ugotovitev in stališč
                  republiške skupščine. Pri tem pa ocenjujemo, da je najpomembneje doseči povezanost
                  pravic za možnosti uvoza glede na dosežene izvozne rezultate, saj sicer ne bo
                  potrebne motiviranosti za izvoz.</p>
               <p>Poleg tega bi bilo potrebno, da se dosledneje izvajajo obljube glede izplačevanja
                  izvoznih stimulacij, ki se še vedno izplačujejo neredno in z nekvalitetnimi
                  sredstvi, z menicami in obljube glede prilagajanja tečaja dinarja vrednosti tuje
                  valute.</p>
               <p>Nujno je, da poslovne banke na področju deviznega poslovanja ponovno dobijo več
                  pristojnosti pri vodenju svoje poslovne politike in s tem preprečijo najhujše
                  posledice v izvoznem delu gospodarstva.</p>
               <p>V primeru, da na teh področjih ne bodo dosežene nujne spremembe, lahko pričakujemo
                  resne zastoje v proizvodnji in izvozu.</p>
               <p>2. V občini Kranj predstavlja zelo resen problem položaj delovne organizacije
                  Iskra-Kibernetika oziroma temeljne organizacije Števci. Njena proizvodnja je bila
                  dolga leta močno izvozno naravnana, njena akumulacija pa je bila namenjena za
                  razvoj tudi drugih proizvodenj Iskre. Zadnja leta so cene njenih Proizvodov zaradi
                  monopolnega položaja na jugoslovanskem trgu pod strogo kontrolo. Ker se cene
                  reprodukcijskih materialov, ki jih vgrajujejo v svoje izdelke, lahko oblikujejo
                  prosto, se dogaja, da lastna proizvodna cena vedno bolj presega veljavne prodajne
                  cene. Posledica tega je 1192 milijonov dinarjev izgube v letu 1986, kar je 53%
                  dohodka temeljne organizacije združenega dela oziroma 7,7% dohodka delovne
                  organizacije Iskra-Kibernetika.</p>
               <p>Menimo, da je potrebna podpora republiške skupščine in njenih izvršilnih organov,
                  da se ustrezno reši oblikovanje cen za proizvodnjo števcev, saj je temeljna
                  organizacija združenega dela Števci tudi pomemben kranjski in slovenski
                  izvoznik.</p>
               <p>3. Dodatno se razmere v občini Kranj poslabšujejo zaradi intervencijskih zakonov -
                  zlasti na področju zadovoljevanja skupnih družbenih potreb. V letu 1986 smo v naši
                  občini dosledno upoštevali obseg sredstev za zadovoljevanje skupnih potreb kot
                  tudi izvajanje nalog republiških resolucijskih izhodišč. Za leto 1986 smo v občini
                  izpolnili celotno obveznost do združevanja sredstev solidarnosti in vzajemnosti v
                  republiki, ki so bila izvzeta v rasti iz omejitev.</p>
               <p>Ob uveljavitvi intervencijskega zveznega zakona pa sedaj ugotavljamo, da le-ta ni
                  upošteval teh specifičnosti, na osnovi katerih sta bili za leto 1987 pripravljeni
                  in sprejeti republiška in občinska resolucija. Uveljavitev intervencijskega
                  zveznega zakona, ki ne upošteva dogovorjenih nalog na področju skupne porabe iz
                  resolucije SR Slovenije za leti 1986 in 1987, pomeni za našo občino, da bi se
                  morala dovoljena poraba za leto 1986 znižati za 1345 milijonov din ali za 9%.
                  Zaradi vračila presežkov, ugotovljenih po intervencijskem zakonu, bi se moral
                  dovoljeni obseg sredstev za zadovoljevanje skupnih družbenih potreb na področju
                  samoupravnih interesnih skupnosti družbenih dejavnosti v letu 1987 zmanjšati
                  realno za 18% v primerjavi z<pb/>združenimi sredstvi leta 1986. Kot da ni
                  inflacije in je vse v najlepšem redu.</p>
               <p>V občini Kranj, v izvršnem svetu, v družbenopolitičnih organizacijah in tudi v
                  naši skupini delegatov ocenjujemo, da ni mogoče dosledno izvajati intervencijskega
                  zveznega zakona na področju zadovoljevanja skupnih družbenih potreb, ker bi to
                  pomenilo v letu 1987 drastično krčenje obsega redne dejavnosti.</p>
               <p>Prav tako ne bomo mogli letos zaradi nastalih razmer zagotoviti celotnega obsega
                  pokrivanja obveznosti solidarnosti in vzajemnosti v republiki, saj bi to pomenilo,
                  da bi v letu 1987 raven zadovoljevanja skupnih družbenih potreb v občini Kranj še
                  bolj zaostajala za poprečno ravnijo v republiki kot v letu 1986.</p>
               <p>Zaradi izredno zaostrene problematike zadovoljevanja skupnih družbenih potreb v
                  občini Kranj predlagamo, da Skupščine SR Slovenije prek delegatov v Skupščini SFR
                  Jugoslavije zahteva, da za leto 1986 na področju skupne porabe veljajo določene
                  republiške resolucije in da je to tudi osnova za izračun dovoljenega obsega
                  samoupravnih interesnih skupnosti družbenih dejavnosti v skladu z intervencijskim
                  zakonom za leto 1987. V nasprotnem primeru bomo morali na posameznih področjih
                  družbenih dejavnosti redno dejavnost v celoti ali pa deloma ukiniti. Hvala
                  lepa.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. K razpravi se je prijavil Konrad Stane, gospodarsko področje, 45.
                  okoliš, Gornja Radgona.</p>
            </sp>
            <sp>
               <speaker>STANE KONRAD:</speaker>
               <p>Tovariš predsednik, tovarišice in tovariši delegati! Pri obravnavi gradiva je bila
                  naša skupina mnenja, da je potrebno postaviti v ospredje nekatere zadeve oziroma
                  problematiko s področja kmetijstva. To, da je kmetijstvo ena od pomembnejših
                  gospodarskih panog s primarno nalogo proizvodnje hrane oziroma surovin za
                  proizvodnjo prehrambenih proizvodov Prebivalstva, nam je znano. Ker je hrana
                  strateškega pomena, dobiva kmetijstvo v zadnjem času čedalje več poudarka v naših
                  družbenih dokumentih. Kljub takemu stanju pa delavci v kmetijstvu in kmetje vedno
                  bolj čutijo, da ostaja to le beseda na papirju. Da ta obtožba ne bi bila brez
                  osnove, so zanimive primerjave oziroma razmerja na področju proizvodnih in
                  finančnih rezultatov v kmetijski proizvodnji občine Gornja Radgona.</p>
               <p>Sedanji kazalci rasti celotne proizvodnje za obdobje 1986 v družbenem sektorju so
                  naslednji: pšenica 114,4, sladkorna pesa 101, koruza v zrnu 118,9, pitani piščanci
                  109, mlada pitana goveda 102,6. Velike razlike med indeksi so posledica različnega
                  izkoriščanja kapacitet in pogojev v posameznih letih, zato nam realnejšo sliko
                  dajejo srednji indeksi rasti za gibanje proizvodnje na enoto kapacitet v
                  obravnavanem obdobju. Le-ti so naslednji: pšenica 110, sladkorna pesa 102, koruza
                  v zrnju 103, porast mlade pitane govedi 105,7, mleko 102,4. V družbeno
                  organizirani zasebni proizvodnji so za obdobje 1981-1986 srednji indeksi rasti
                  družbene tržne proizvodnje naslednji: pšenica 160,9, sladkorna pesa 117, pitani
                  prašiči 105, pitano govedo 100, mleko 105.</p>
               <p>Primerjava enih in drugih indeksov nedvomno dokazuje rast fizičnega obsega
                  kmetijske proizvodnje, še posebej je treba<pb/>poudariti ohranjanje te rasti v
                  zadnjih letih, ko so disparitete neusmiljeno oklestile akumulacijo in pripeljale
                  kmetijske organizacije na rob rentabilnosti. Ta ugotovitev velja tudi za
                  mesnopredelovalne obrate.</p>
               <p>V občini Gornja Radgona je v družbenem sektorju največji kmetijski proizvajalec
                  Kmetijski kombinat. Poljedelstvo in govedoreja sta združeni v eni temeljni
                  organizaciji, prašičereja pa je organizirana v samostojni temeljni organizaciji.
                  Predstavil bi vam rad akumulacijo, ustvarjeno v celotnem prihodku za obdobje 1982
                  - 1986 - pri tem se misli na posamezna letna obdobja. V letu 1982 13,3%; 1983
                  7,3%; 1984 5,3; 1985 1,8% in nenazadnje 1986 leta čista 0. Zagotavlja se, da gre
                  takšno negativno smer predvsem na račun disparitet in da je položaj vsa ta leta
                  reševalo poljedelstvo, ki pa mu je ob omenjenih cenah in visokih inputih očitno
                  zmanjkalo sape, pa čeprav beležimo permanentno izboljševanje proizvodnih
                  rezultatov, kar je razvidno iz prikazanega.</p>
               <p>V delovni organizaciji, ki ima lasten mesno-predelovalni obrat, so vsa ta leta
                  problem disparitet reševali v reprodukcijski celoti, vendar moramo ugotoviti, da
                  se je bistveno zajedlo v lastno substanco. Delež ustvarjene akumulacije v
                  obravnavani reprodukcijski celoti je bil v letu 1982 3,7%; v letu 1985 pa
                  0,5%.</p>
               <p>Ob zaključnem računu za leto 1986 so delavci celotnega kombinata solidarno
                  pokrivali del stroškov kmetijstva. Maksimalno so izkoristili možnost, ki jim jo
                  dovoljuje zakon o knjigovodstvu, sicer bi bila celotna reprodukcijska veriga v
                  negativi.</p>
               <p>Kljub strpnemu prenašanju krivičnosti, ki smo jo deležni, ker se žal ukvarjamo z
                  dejavnostjo, kjer je politika cen vsa leta usmerjena v izrazito omejevanje rasti
                  cen končnih proizvodov, hkrati pa se kaže absolutna nesposobnost brzdanja cen
                  vhodnih materialov, se danes ugotavlja, da so kreatorji ekonomske politike pri
                  uresničevanju svojih napovedi vsa ta leta verjetno nekoga vlekli za nos.</p>
               <p>Zaradi nenehnega padanja akumulativne sposobnosti in znanega dolgega obračanja
                  kapitala temelji naša proizvodnja na kreditih. Te smo predvsem uporabljali za
                  osnovno proizvodnjo, medtem ko smo si vlaganja v osnovna sredstva za enostavno
                  reprodukcijo težko privoščili, saj le težko zagotavljamo potreben lasten delež
                  sredstev pri pokrivanju finančnih konstrukcij investicij. Nerazumljivo je, da smo
                  zaradi prisilnega zadrževanja cen kmetijci in predelovalci mesa vsa ta leta na
                  robu propada in zaradi tega slabimo še ostale dejavnosti znotraj kombinatov
                  oziroma kmetijskih in mesno-predelovalnih obratov. Potrošnik pa s presežnim
                  povpraševanjem na račun zadržanih cen mesa in mesnih proizvodov troši sredstva za
                  proizvodnjo proizvajalcev iz že danes gospodarsko bolj razvitih delov
                  republik.</p>
               <p>V občinah, kjer kmetijstvo in mesna predelava predstavljata pomembnejši ali celo
                  glavni dejavnosti, se meni, da smo zaradi takega ravnanja oropani dela narodnega
                  dohodka, ki bi ga sicer tudi vložili v naš razvoj. Tako bi odpadlo naše tarnanje
                  in moledovanje za pomoč.</p>
               <p>Z novimi obrestnimi merami se je situacija v kmetijstvu še bolj zaostrila. Menim,
                  da je smer gibanja akumulativnosti nazorno pokazala, kam gre kmetijstvo.</p>
               <pb/>
               <p>Če se odnos do kmetijstva ne bo spremenil, bo že jutri v družbi največjih
                  izgubašev, in kar je še težje - verjetno bo zaradi tega na trgu pomanjkanje hrane
                  in mesa, saj se zmanjšuje število glav živine v hlevih.</p>
               <p>V taki situaciji se že danes v družbenem sektorju odločajo za ukinitev proizvodnje
                  mleka na račun celotne odprodaje plemenskih krav. Podobne ugotovitve veljajo tudi
                  za družbeno organizirano zasebno kmetijsko proizvodnjo, ki je v takih primerih
                  bolj prilagodljiva in je že v preteklosti odgovorila z zmanjšanjem števila pitanih
                  prašičev in govedi.</p>
               <p>Žal so se v družbenem sektorju v takih primerih izkazali kot odlični amortizerji
                  takšnih trenutnih stresov, čeprav si za to niso prislužili niti lepe besede kaj
                  šele denarja.</p>
               <p>Predlaga se, da se končno sprostijo zavore, ki onemogočajo ekonomsko ravnanje v
                  kmetijski panogi, ali pa pomagamo dejavnosti na tak način, kot je praksa v
                  razvitejšem delu sveta, ki nam bi moral biti tehnološki zgled. Menimo, da so
                  takšna stališča tudi vseh treh zborov, zato jih v celoti podpiramo.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Besedo imatovariš Milan Tacinger, kmetijsko področje, 6. okoliš, Ptuj.
                  Pripravi pa naj se Franc Kumin.</p>
            </sp>
            <sp>
               <speaker>MILAN TACINGER:</speaker>
               <p>Tovarišice in tovariši delegati, tovariš predsednik! Skupina delegatov 6. okoliša
                  za področje kmetijstva v občini Ptuj je izoblikovala naslednje stališče in
                  pobudo.</p>
               <p>Ugotovitve Izvršnega sveta Skupščine SR Slovenije iz informacije dajejo tudi sliko
                  agroživilstva, posebej stanja v živinoreji, ki še povzroča strukturalne premike v
                  proizvodnji. Zasebni sektor ima večino osnovne črede - zlasti goveje, a jo je že
                  začel zmanjševati. Lani se je zmanjšala osnovna čreda kar za 9.000 glav, zmanjšuje
                  pa se tudi število prvih osemenitev. Vse to kaže, da se osnovna čreda ne
                  reproducira, temveč se stara. To je Posledica dveh vzrokov; ekonomskega položaja
                  panoge - ker proizvodnja ne pokriva niti stroškov, po drugi strani pa stalnega
                  starostnega odliva proizvajalcev. Ta se ne nadomešča z večanjem proizvodnje v
                  obstoječih enotah niti se ne vlaga v nove kmetije, ki bi ta izpad proizvodnje
                  pokrile, zato je potrebna takojšnja intervencija na področju kompenzacij in na
                  področju investiranja.</p>
               <p>Nove obrestne mere so izničile še ostanek volje po vlaganjih. Po sedanjih
                  kreditnih pogojih pomeni na primer posojilo za prirejo mleka prek 70% deleža
                  sedanje cene mleka, kar kaže na nesmiselnost vlaganja, saj sama anuiteta veže tri
                  četrtine ustvarjenega dohodka. V ptujski občini so se vlaganja - razen v
                  melioracije - znižala na 10% vlaganj glede na normalna leta 1980-1982.</p>
               <p>Letos, po spremembi pogojev investiranja pa je po 1. aprilu 1987 še odstopila od
                  realizacije večina že tako osamljenih investitorjev. Da sem bolj natančen - od 18
                  investitorjev jih je odstopilo 17.</p>
               <p>Podobna nevarnost grozi tudi vlaganju v trajne nasade in v melioracije, zato
                  predlagamo 100% delež nepovratnih sredstev za naložbe v ta namen. Ta vlaganja za
                  pomembne infrastrukturne</p>
               <pb/>
               <p>naložbe v zemljo, ki je kot proizvodno sredstvo v času proizvodnje tako
                  obremenjena z dodatnimi stroški vzdrževanja melioracijskega sistema in z dražjimi
                  vlaganji v petrifikacijo zemljišča, kot pa je to na ostalih kmetijskih zemljiščih.
                  Tudi na usmerjenih kmetijah se vedno več mladih prevzemnikov kmetij, ki nimajo
                  ustrezne kmetijske izobrazbe, odloča za zaposlovanje v združenem delu, ker vidijo
                  v rednem mesečnem dohodku boljšo perspektivo in zanesljivejšo socialno varnost kot
                  pa v sedanjih razmerah v kmetijstvu.</p>
               <p>Skupina delegatov zato predlaga zboru, da skupina uvrsti analizo položaja
                  kmetijstva na eno od prihodnjih sej, posebej z vidika posledic dvoletnega
                  ekonomskega položaja na realizacijo srednjeročnega družbenega plana in nadaljnjega
                  razvoja kmetijstva v republiki ob sedanjih pogojih gospodarjenja.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Samoobvestilbi vas, daje problematiko kmetijstva obravnaval včeraj Odbor za
                  kmetijstvo, poseben poudarek je bil na živinoreji. To gradivo bo objavljeno v
                  Poročevalcu.</p>
               <p>Besedo ima Franc Kumin, kmetijsko področje, 8. okoliš, Murska Sobota. Pripravi pa
                  naj se Jernej Krajšek.</p>
            </sp>
            <sp>
               <speaker>FRANC KUMIN:</speaker>
               <p>Tovariš predsednik, tovarišice in tovariši delegati! Ob vseh informacijah in
                  razpravah o tekočih gospodarskih gibanjih nas Pomurce najbolj zanimajo cene in
                  pogledi Izvršnega sveta Skupščine SR Slovenije o stanju v kmetijstvu. To je
                  razumljivo, saj je večina Pomurcev življenjsko odvisna od razvoja te panoge
                  gospodarstva. Ocene o stanju kmetijstva in živilstva iz obravnavane informacije so
                  točne, samo, kaj nam to pomaga, če ne vidimo rešitve. Pred dvema letoma - 11.
                  aprila 1985 - je ta Skupščina SR Slovenije ob obširni razpravi sprejela ugotovitve
                  in sklepe za uresničevanje politike razvoja kmetijstva, gozdarstva in živilske
                  industrije v Sloveniji. Prepričani smo bili, da se z izvedbo sklepov lahko
                  situacija izboljša, zato tudi nismo zmanjševali števila govedi, povečali smo odkup
                  mleka in le malo zmanjšali prašičerejo.</p>
               <p>Ne moremo trditi, da ni bilo od takrat ničesar narejenega za boljši položaj
                  kmetijskih proizvajalcev. Žal pa so ti ukrepi bili prepozni, veljali so le nekaj
                  časa ali pa so bili nezadostni - ugodnejše obresti, sredstva družbenopolitične
                  skupnosti, regresi za gnojila, semena in tako dalje. Kar smo dosegli v letu 1986,
                  nam tekoča ekonomska politika v letu 1987 kljub dobremu besedilu resolucije
                  izniči. V zadnjem času so disparitete vedno bolj v škodo kmetijstva, kar je za
                  Pomurje še posebej zaskrbljujoče. Tako znaša dispariteta pri mladem pitanem govedu
                  pri odkupni ceni 690 din na kg žive teže 308,65 din, pri odkupni ceni za 980 kg
                  žive teže pa 548,65 din. Pri mleku je dispariteta 46,32 din v kooperaciji in
                  149,32 din v farmski Proizvodnji. Pri prašičih je dispariteta pri odkupni ceni 710
                  din za živo težo 270,25 dni in pri ceni 765 din za živo težo 330,24 din.</p>
               <p>Ob mesečnem zakolu 2469 glav je to pri mladi pitani govedi 360 milijonov din
                  izgube, pri zakolu 21500 prašičev je to 571 milijonov din izgube in pri
                  proizvodnji 4 milijone 754.000<pb/>litrov mleka 198 milijonov din izgube. Skupaj
                  zgubimo v enem mesecu 1129 milijonov din.</p>
               <p>Ta znesek se zmanjša za znesek premij, ki so 60 din na kg žive teže pitanega
                  goveda in pet din za liter mleka. Skupaj na zgornjo količino dobimo 90 milijonov
                  din, tako da znaša dejanska dispariteta 1039 milijonov din na mesec.</p>
               <p>Torej je nujna korekcija cen ali pa pokrivanje razlik iz drugih virov, drugače
                  bomo morali to proizvodnjo opustiti. Naslednja težava so obresti za tekočo
                  proizvodnjo, posebej še v zasebnem sektorju pri večjih tržnih proizvajalcih. Z
                  našimi akcijami smo spodbudili tudi mlajše kmete za tržno proizvodnjo, ker pa
                  nimajo lastnega kapitala, je nemogoče pričakovati, da bodo s tekočo proizvodnjo
                  najeli za več kot deset milijonov posojila, saj cene kapitala in obresti ne morejo
                  vkalkulirati v ceno svojega proizvoda, ki je vedno 20% do 30% pod cenami
                  industrijskih proizvodov. To lahko pomeni, če ne bo korekcij, izjem, kompenzacij,
                  beneficiranih obrestnih mer in podobno, da kmetje ne bodo več proizvajali.
                  Posledice bodo večji družbeni problemi - ne bo proizvodnje in ne minimalnega
                  osebnega dohodka za kmeta.</p>
               <p>Pri novih investicijah pa so težave hujše. Znan je izračun za gradnjo hleva za 24
                  krav molznic, ko bi moral kmet ob 50% bančnem deležu, ob sedaj poznani obrestni
                  meri, kar 71% prodajne vrednosti mleka nameniti za plačilo posojila. Vsi trije
                  našteti in družbi poznani problemi, ki tarejo kmetijske proizvajalce, zahtevajo
                  takojšnjo rešitev.</p>
               <p>Sklepi, pripravljeni za današnjo sejo k 7. točki, niso dovolj, saj so te zahteve
                  prisotne že dalj časa. Ne čakajmo Partijskega plenuma in razprave v Skupščini SFR
                  Jugoslavije, ker bodo vse kasnejše akcije zaman ali pa bodo dražje. Hvala
                  lepa.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala.BesedoimaJernejKrajšek, 10. okoliš kmetijstva, Trebnje. Pripravi naj se
                  Miloš Veršec.</p>
            </sp>
            <sp>
               <speaker>JERNEJ KRAJŠEK:</speaker>
               <p>Tovariš predsednik, tovarišice in tovariši delegati! Ne bom razpravljal na dolgo
                  in široko!</p>
               <p>Dolenjski delegati kmetijske skupine za Zbor združenega dela Skupščine SR
                  Slovenije smo 17. aprila 1987 razpravljali o informacijah o tekočih gospodarskih
                  gibanjih v SR Sloveniji v prvih mesecih letošnjega leta. Pri tem smo bili najbolj
                  pozorni na del informacije, ki se nanaša na kmetijstvo.</p>
               <p>Kot že informacija navaja, ugotavljamo tudi mi, da ukrepov ekonomske politike na
                  področju kmetijstva že nekaj let ne uresničujemo. Nasprotno! Pogoji gospodarjenja
                  v kmetijstvu se še vedno slabšajo, zato je stanje v kmetijstvu na Dolenjskem, po
                  Sloveniji in državi kritično. Velike razlike v cenah med kmetijskim,
                  reprodukcijskim materialom in kmetijskimi proizvodi iz leta se letos povečujejo,
                  kar povzroča zmanjševanje zlasti živinorejske proizvodnje tudi na Dolenjskem.
                  Premije za mleko in meso so izgubile svojo osnovno vlogo - pospeševanje
                  proizvodnje, saj le delno pokrivajo cene proizvodov.</p>
               <p>Zmanjšuje se število goveje živine, zaradi različnih cen se močno krhajo odnosi v
                  družbeno-organizirani proizvodnji. Veliko živine se z našega konca prodaja na
                  Hrvaško, kjer so višje<pb/>cene. Ker zdaj vsakdo gleda samo na denar - investicije
                  so proizvajalci skoraj opustili, bodo negativne posledice v proizvodnji. Zaradi
                  nizkega dohodka in zelo povečanega prispevka za pokojninsko in invalidsko
                  zavarovanje - kmetije opuščajo zavarovanje, veča se število mešanih kmetij, na
                  katerih pa je manjši interes za proizvodnjo.</p>
               <p>Prav tako upada poraba mineralnih gnojil, zmanjšuje se intenzivnost
                  proizvodnje.</p>
               <p>Proizvajalci nekaterih območij Dolenjske so bili močno prizadeti tudi zaradi
                  prenizkih cen krompirja v lanskem in letošnjem letu. Vse to povzroča apatijo in
                  nezadovoljstvo kmetijskih proizvajalcev, kar se kaže v zmanjšani tržni
                  proizvodnji, upadanju interesa za nove tehnološke dosežke in v prekinitvah
                  investicij.</p>
               <p>Zahtevamo, da se takoj uskladijo cene mesa in mleka s proizvodnimi stroški ali pa
                  da se ta razlika pokrije iz drugih virov. Tukaj je bilo že veliko razprav o
                  kmetijstvu, saj so povsod težave. Gora se še trese, kaj pa se bo rodilo, bomo
                  videli na koncu. Hvala.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Besedo imaMiloš Veršec, kmetijsko področje, 9. okoliš, Žalec. Pripravi
                  naj se Frelih Leo.</p>
            </sp>
            <sp>
               <speaker>MILOŠ VERŠEC:</speaker>
               <p>Tovariš predsednik, tovarišice in tovariši! Ko je skupina delegatov 9. okoliša za
                  kmetijstvo obravnavala informacijo o tekočih gospodarskih gibanjih v Sloveniji ter
                  Ugotovitve Izvršnega sveta Skupščine SR Slovenije o stanju v kmetijstvu, želi ta
                  skupina še dodati nekaj kritičnih pripomb, ki se zlasti nanašajo na stanje
                  živinoreje v naši republiki. Jasno in prepričljivo je bilo prikazano stanje
                  kmetijstva, že na občnem zboru Zadružne zveze Slovenije; sveta dolžnost nas,
                  delegatov je, da to analizo podpremo in vztrajamo, da se zahteve iz tega občnega
                  zbora v najkrajšem času uresničijo.</p>
               <p>Če skrbno pregledamo statistične podatke samo o stanju v naši živinoreji, vidimo,
                  da je stanje katastrofalno. Če smo še v letu 1984 imeli v Sloveniji 575.000
                  govedi, smo imeli v letu že 140.000 manj - torej le 561.000 govedi. Nič boljše ni
                  stanje v prašičereji. Leta 1984 smo imeli 635.000 prašičev, leta pa le 566.000
                  prašičev.</p>
               <p>Število goveje živine in prašičev še vedno pada. Vedeti je treba, da se tržna
                  prireja mesa - govedi in prašičev - v Jugoslaviji vse od leta 1984 močno
                  zmanjšuje. Zakaj se to dogaja, povedo številke. Januarja letos je kmet pri vsakem
                  litru mleka pridelal 43,5 dinarja izgube, farme pa celo 72,50 dinarja. Nič boljše
                  ni pri pitanju mlade živine, saj živinorejec izgubi pri vsakem kilogramu mesa 304
                  dinarje, farme pa 444 dinarjev. Tudi cene, ki nam jih obljublja Zvezni izvršni
                  svet s 1. julijem, niso stimulativne. V nesorazmerju bo ostalo še naprej. Da nima
                  kmet pri tem nobene ekonomske motiviranosti za prirejo mleka in mesa, naj bi
                  kazali primeri, koliko je moral dati kmet v letu 1985 mleka in mesa za isto
                  količino reprodukcijskega materiala, in sicer od 7% do 28% več.</p>
               <pb/>
               <p>V letu 1980 je lahko kmet kupil za 1.000 litrov mleka 2.167 kilogramov kana, leta
                  1985 pa je kupil le še 719 kg. Enaka primerjava velja tudi pri klavnem govedu - je
                  leta 1980 za 100 kg klavne govedi kupil 1.287 kana, leta 1985 le še 851 kg. Če
                  primerjamo za mehanizacijo v letu 1980 je moral dati za traktor 18.680 litrov
                  mleka ali 3.133 kg klavne govedi, leta 1985 pa 22.611 litrov mleka ali 3.757 kg
                  klavne govedi. Tako bi lahko naštevali v nedogled. Pa vas ne želim moriti s
                  številkami.</p>
               <p>Navedel bom le še en primer, ki dokazuje, da je industrijski delavec le v boljšem
                  položaju. Leta 1965 je za povprečno mesečno plačo delavec lahko kupil 56 kg
                  govejega mesa ali 61 kg svinjskega mesa ali 760 kg krompirja; leta 1970 85 kg
                  govejega mesa ali 72 kg svinjskega mesa ali 166 kg krompirja; leta 1985 100 kg
                  govejega mesa ali 73 kg svinjskega mesa ali 687 kg krompirja. Tako bi lahko še
                  naprej naštevali.</p>
               <p>Iz tega se jasno vidi, da je kmetijski proizvajalec v zelo ostrih Škarjah. Kako
                  dolgo bo še to tako vzdrževal, je vprašanje. Ukrepati bo treba hitreje in
                  učinkoviteje.</p>
               <p>Včasih je bila kmetija najboljša socialna varnost, danes je to drugače - danes je
                  socialna varnost v prezaposlenosti, v neproduktivni masi delavcev industrije, ki
                  nam je bolj v škodo kot v korist.</p>
               <p>Če to ne bi bilo resnično, bi danes ne bilo tako malo Naraščaja na kmetih, saj
                  ostanejo številni kmečki fantje in dekleta brez partnerjev.</p>
               <p>Pred dnevi mi je neko dekle reklo: "Saj bi vzela Franclja, če ne bi imel kmetije!"
                  Torej je danes tako: če imaš kmetijo - kot bi imel garje, ostaneš sam z ostarelimi
                  starši na kmetiji. Kam pa to vodi, pa sami presodite. Hvala lepa.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Zaključimorazprave o kmetijstvu z zadnjim razpravljavcem. Besedo ima
                  Frelih Leo, predsednik Zadružne zveze Slovenije.</p>
            </sp>
            <sp>
               <speaker>LEO FRELIH:</speaker>
               <p>Tovarišice in tovariši delegati! Dovolite mi samo nekaj besed v zvezi s pripravo
                  na gradivo, predvsem pa z vsebino našega občnega zbora, ki je temeljito obravnaval
                  problematiko kmetijstva, še posebej problematiko govedoreje v Sloveniji. V zvezi s
                  tem smo sprejeli nekatere ugotovitve: prireja govejega mesa in mleka se ne odvija
                  v načrtovanih okvirih, dosedanji ukrepi pa tudi ne dajejo garancije, da se bo v
                  tekočem letu ob veljavnih pogojih razvijala v skladu s projekcijo družbenega
                  razvoja, opredeljenega v zvezni in republiški resoluciji za leto 1987. Pri tem
                  nastaja nevarnost za normalno oskrbo prebivalstva, še posebej glede na bližajočo
                  turistično sezono.</p>
               <p>Naša ocena temelji predvsem na naslednjih dejstvih:</p>
               <p>1. Tržna prireja govejega in svinjskega mesa ter mleka se je v Jugoslaviji v
                  zadnjih treh letih močno zmanjšala. V Sloveniji se sicer ohranja na isti ravni,
                  močno pa zaostaja za sprejetim planom. Stalnemu upadanju števila goveje živine v
                  Jugoslaviji se je lani pridružila tudi naša republika.</p>
               <p>2. Čeprav so odkupne cene kmetijskih pridelkov v načelu proste, so cene mesa in
                  mleka še vedno pod družbeno kontrolo cen osnovnih živilskih proizvodov. To
                  administrativno zadrževanje<pb/>maloprodajnih cen osnovnim živilom sicer ohranja
                  socialni mir, pomaga vzdrževati življenjski standard večini prebivalstva, vendar
                  na račun manjšega dela kmečkega prebivalstva - v Sloveniji je kmetov le še 9,2%.
                  Takšna ugotovitev izhaja predvsem iz dejstva, da zaradi hitrejšega naraščanja cen
                  vhodnih reprodukcijskih materialov kmetijskih proizvodov in zaradi počasnejše
                  rasti cen kmetijskih pridelkov prihaja do velikih disparitet. Tako se v januarju
                  1987 tehnološko najnaprednejši kmetijski proizvajalci z veljavno odkupno ceno,
                  povečano za vse oblike stimulacij, ki jih ima Slovenija, krili komaj 77%
                  proizvodne cene mleka in le 65% proizvodne cene prirastka govejega mesa. V farmski
                  reji so te razmere še nekoliko slabše.</p>
               <p>To neusklajeno gibanje cen se kaže v zaključnih računih družbenih kmetijskih
                  organizacij oziroma v njihovem ekonomskem položaju. Do leta 1983 se je ekonomski
                  položaj kmetijstva izboljševal, po tem letu pa so se finančni rezultati kmetijskih
                  organizacij bistveno poslabšali - to velja predvsem za govedorejo, kjer so
                  koeficienti ekonomičnosti vedno pod ena.</p>
               <p>Glede na pomanjkanje uradnih podatkov o ekonomskem položaju zasebnega kmetijstva,
                  ki pa pri nas razpolaga v bistvu z večino proizvodnega potenciala - prek 85%, si
                  za oceno položaja na tem področju pomagamo le s podatki analitičnega knjigovodstva
                  nekaterih usmerjenih kmetij, ki jih spremlja kmetijski institut. Te informacije
                  opozarjajo, da se tako kot v družbenem, tudi v zasebnem sektorju zaostrujejo
                  gospodarske razmere, ki so bolj prizadele kmetijstvo kot druge panoge
                  gospodarstva. Najbolj prepričljivo dokazujejo takšen kritičen položaj statistični
                  podatki o povprečnih odkupnih cenah kmetijskih pridelkov in nabavnih cenah
                  reprodukcijskega materiala ter razmerij, s katerimi ste se danes že seznanili.</p>
               <p>Na našem zboru smo ocenili, da sedanja aktivnost resno ogroža uresničevanje
                  ciljev, opredeljenih v družbenem načrtu, da se pospešuje prehod čistih kmetij v
                  mešane kmetije in da se s tem zmanjšuje intenzivnost kmetovanja oziroma se
                  zmanjšuje prireja.</p>
               <p>Zmanjšani oziroma izničeni so učinki dosedanjega - v preteklosti dobro
                  zastavljenega - programa strokovnega dela. Z zmanjšanjem investicij v živinorejo
                  je prekinjen že začeti proces koncentracije proizvodnih zmogljivosti. Pospešeno se
                  opušča obdelava in intenziviranje rabe zemljišč na območjih z omejenimi možnostmi
                  predelave - to predvsem velja za hriboviti svet.</p>
               <p>Povečuje se socialna diferenciacija med ravninskim in hribovskimi kmetijami:
                  prihaja do trganja blagovnih tokov in reprodukcijskih povezav - še posebej pri
                  mesu. Pojavlja se množično izstopanje kmetov iz obveznega pokojninskega in
                  invalidskega zavarovanja. Zmanjšuje se interes za združevanje kmetov v zadruge in
                  interes za organizirano družbeno proizvodnjo.</p>
               <p>Posledično se odražajo negativni vplivi na živilsko predelovalno industrijo in na
                  ostalo industrijo, ki oskrbuje kmetijstvo z reprodukcijskim materialom.</p>
               <p>Predlagamo, da se z ukrepi - tako kot je bilo danes že v ekspozeju in zaključkih
                  tudi opredeljeno - zagotovijo rejcem ustrezne cene klavne govedi in mleka, ki bodo
                  omogočale obstoj predvsem povprečno intenzivnim proizvajalcem. V kolikor pa to
                  ne<pb/>bo zagotovljeno s cenami, se je potrebno odločiti za dodatne kompenzacije.
                  V zvezi s tem tudi predlagam naslednje.</p>
               <p>1. Predložena stališča naj se dopolnijo v odstavku, ki to izpušča, da se dopolni z
                  naslednjim besedilom: "ob morebitni nerealizaciji skozi cenovno politiko naj se
                  uvede v skladu s 15. točko zvezne resolucije kompenzacija za izpadli dohodek."</p>
               <p>2. V obdobju visoke inflacije naj se sprotno spremlja in se tekoče najmanj na dva
                  meseca usklajuje cene kmetijskih pridelkov.</p>
               <p>3. Zagotovijo naj se za primerna investicijska sredstva za nadaljnji razvoj
                  kmetijstva.</p>
               <p>4. Zveznemu izvršnemu svetu predlagamo, da zmanjša oziroma preneha s politiko
                  uvoza tiste hrane, ki jo lahko pridelamo v Jugoslaviji, predvsem zaradi tega, ker
                  z nepremišljenim uvozom mesa in mleka onemogočamo nadaljnji razvoj živinoreje v
                  Sloveniji.</p>
               <p>5. Izvršni svet Skupščine SR Slovenije naj verificira metodologijo izračunavanja
                  proizvodnih stroškov, ki jo je predložil kmetijski institut v zvezi z
                  uveljavljanjem ekonomskega položaja rejcev. Hvala lepa.</p>
            </sp>
            <sp>
               <speaker>PREDSEDNIKVALENTINDVOJMOČ:</speaker>
               <p>Hvala lepa. Pred odmorombo imela besedo še tovarišica Zdenka Plausteiner,
                  gospodarsko področje, 33. okoliš, Šentjur pri Celju. Prosim.</p>
            </sp>
            <sp>
               <speaker>ZDENKA PLAUSTEINER:</speaker>
               <p>Tovariš predsednik, tovarišice in tovariši delegati! Predstavila bom naše stališče
                  o izvozni problematiki in problematiki financiranja družbene dejavnosti, in sicer
                  kot potrditev ugotovitvam delegata iz Kranja.</p>
               <p>V združenem delu naših dveh občin sta informacija Izvršnega sveta Skupščine SR
                  Slovenije, še posebno pa ugotovitve in predlogi skupščine Gospodarske zbornice
                  Slovenije, zbudili veliko zanimanja. Takoj naj povem, da so ugotovitve in predlogi
                  Gospodarske zbornice Slovenije deležni večinske podpore združenega dela v našem
                  okolju. Prepričani smo, da morajo biti podlaga za sklepanje na današnji seji.</p>
               <p>Nesporno je naš največji skupni problem izvoz in sedanji položaj izvoznikov.
                  Konkretne predloge za izboljšanje stanja imamo že v citiranem gradivu. Da bi
                  potrdili nujnost takojšnje ureditve naših ekonomskih odnosov s tujino, bom opisala
                  primer našega največjega konvertibilnega izvoznika, to je steklarna Boris Kidrič
                  iz Rogaške Slatine.</p>
               <p>V tej organizaciji združenega dela so v letu 1986 povečali izvoz za 21,45%. Delež
                  izvoznih prihodkov v eksterni realizaciji pa predstavlja 72,6%. Zaradi neustrezne
                  tečajne politike, zakasnelih ukrepov na področju spodbujanja izvoza in
                  nepravočasnega izplačila stimulacij je znašal izpad celotnega prihodka 1,12
                  milijarde din. Zaradi tega so poslovno leto zaključili z izgubo v višini 303
                  milijonov dinarjev. Zadnja leta so vseskozi povečevali izvoz, a od tega nimajo
                  danes ničesar. Dohodkovni položaj se še nadalje slabša, kljub skoraj petkratnemu
                  pokrivanju uvoza z izvozom. Plačila za uvoz se ne izvršujejo in so vsak dan pred
                  dejstvom, da bo potrebno ustaviti proizvodnjo,<pb/>saj ne morejo uvoziti
                  najnujnejših nadomestnih delov in potrebnega reprodukcijskega materiala.</p>
               <p>Nova zakonodaja na področju obračunskega sistema, nove, občutne višje obrestne
                  mere za selektivne namene, posojilo za pripravo blaga za izvoz in na osnovi ICD,
                  bodo povzročili, da bodo izvozniki imeli še večje težave, če na področju tečajne
                  politike in na področju spodbujanja izvoza ne bo radikalnih sprememb.</p>
               <p>Zanje je izvoz življenjskega pomena. S težavo so se prebili na tuje tržišče in si
                  ustvarili solidno ime. Živijo pa od dohodka in ta za izvoznike še nikoli ni bil
                  tako skromen kot danes. Osebni dohodki so zaradi tega precej nižji od povprečja in
                  pričakovati je nadaljnje zaostritve na tem področju. Delavci so za zahtevna in
                  težavna dela preslabo plačani in se počutijo ogoljufane, saj so investirali za
                  povečanje izvoza. Takrat je imel izvoz poleg načelne podpore tudi materialno,
                  danes pa omogoča životarjenje.</p>
               <p>Po investiciji so izvoz povečali od 6,5 milijarde dolarjev na 11,5; za letos pa
                  načrtujejo izvoz za 13,4 milijarde dolarjev. Pri tem moramo omeniti, da na tujih
                  tržiščih dosegajo za tovrstno blago zadovoljivo raven cen in so soliden dobavitelj
                  za svoje blago - to so izdelki iz svinčenega brušenega stekla in kristal višjega
                  srednjega razreda.</p>
               <p>Še nikoli doslej razmerje med izvoznimi in domačimi cenami ni bilo tako neugodno -
                  v škodo izvoznih cen. Vedno so na tujih tržiščih dosegali višje povprečne cene, za
                  večino izdelkov pa so sedaj izenačene ali nižje. Zato se čudijo zadnjim
                  statističnim podatkom o izvozu in uvozu, ki sploh ne omenjajo velikega zaostanka
                  pri plačilih v tujino in skrajno kritičnega položaja glede oskrbe iz uvoza.</p>
               <p>Za takojšnje izboljšanje položaja bi bilo potrebno začeti voditi politiko realnih
                  tečajev kot najpomembnejši instrument za povečanje izvoza in izboljšanje
                  dohodkovnega položaja izvoznikov. Nujno bi bilo vezati uvoz z izvozom in aktivnim
                  izvoznikom omogočiti absolutno prioriteto pri uvozu, s posojilno politiko
                  sprejemljivejših obrestnih mer pa podpreti izvoz.</p>
               <p>Menimo tudi, da bi morali izenačiti stimulacije v izvozu za blago in za storitve.
                  Dolgoročno potrebujemo takšno ekonomsko politiko, da bo izvozna usmerjenost morala
                  postati razvojna stalnica, ki bo uspešnim izvoznikom omogočala najmanj takšen
                  dohodek, kot če bi prodajali le doma.</p>
               <p>Ob koncu moram izraziti še eno prepričanje naše skupine delegatov. Prepričani smo,
                  da lahko realno pričakujemo učinke raznih racionalizacij - predvsem na področju
                  zmanjševanja administracije in administriranja šele takrat, ko bomo kritično
                  racionalizirali našo zakonodajo. Dokler ne bomo začeli s tem zahtevnim delom, bodo
                  zahteve o zmanjševanju administracije in administriranja le politične želje. Znano
                  nam je, da je Skupnost slovenskih občin pred leti izdelala pregled možnih
                  racionalizacij v republiški zakonodaji. Če bi jo poenostavili in prenesli
                  pooblastila, bi posredno prispevali k boljšim gospodarskim rezultatom.</p>
               <p>Podobno velja tudi za naše pravosodje, kjer bi tudi po prepričanju samih delavcev
                  na sodiščih, na primer s spremembo<pb/>procesnega prava skrajšali, poenostavili in
                  predvsem pocenili sodne postopke, saj danes ni več redko, da so stroški postopka,
                  v katerem sodelujejo razni izvedenci, sodni senat, sodniki - porotniki večje, kot
                  je vrednost obravnavanega primera. Skratka menimo, da je možno z racionalizacijo
                  zakonodaje, od zveze, prek republiške in do občine posredno zagotoviti boljše
                  rezultate našega gospodarstva.</p>
               <p>Zato predlagamo, naj zbor zadolži pristojne organe, da upoštevajoč tudi kritično
                  analizo, takoj izdelajo predlog mogočih racionalizacij naše zakonodaje.</p>
               <p>Kot je že delegat iz Kranja ugotavljal glede problematike financiranja družbenih
                  dejavnosti, ugotavljamo tudi mi izredno kritično situacijo zaradi intervencijskih
                  zakonov. Moram povedati tudi, da so bile s samoupravnimi sporazumi o temeljih
                  plana prevzete večje obveznosti, kot pa so bile dogovorjene v letu 1986 in 1987.
                  Zaradi tega prihaja do razkoraka pri financiranju dogovorjenih obveznosti do
                  izvajalcev in obsegom sredstev, s katerimi družbene dejavnosti razpolagajo glede
                  na intervencijsko zakonodajo.</p>
               <p>Glede na to, da so interesne skupnosti družbenih dejavnosti v prvih treh mesecih
                  letos izplačale akontacije sredstev, kot jih omogoča republiška resolucija, po
                  zveznem predpisu pa so ugotovljeni fiktivni presežki, ki jih ni, je poslovanje
                  interesnih skupnosti popolnoma onemogočeno, saj bodo le-te morale znižati
                  prispevne stopnje. Če navedem primer - izračun tega učinka zveznega predpisa kaže,
                  da bi morali prispevne stopnje znižati v globalu od 22,7 5 odstotkov na 8,21
                  odstotkov. Če navedem samo za primer zdravstveno skupnost, ta bi morala znižati od
                  11,26 odstotka na 2,56 odstotka.</p>
               <p>Ta obveznost oziroma njen učinek bi seveda povzročil popolno nelikvidnostno
                  situacijo v interesnih skupnostih, posredno pa nemogoč položaj v izvajalskih
                  organizacijah, ker ne bo mogoče poravnati obveznosti oziroma pokrivati obveznosti
                  do višine sprejetih - za pokrivanje obveznosti materialnih stroškov in osebnih
                  dohodkov.</p>
               <p>Zaradi tega predlagamo, da se zaradi specifičnosti dogovarjanja o sredstvih za
                  skupne potrebe v letu 1986 v SR Sloveniji upošteva kot osnova dovoljen obseg po
                  republiški resoluciji, izpolnjevanje usmeritev zveznega predpisa pa zagotoviti z
                  nižjo valorizacijo ali z večjim deležem zaostajanja za rastjo dohodka, seveda
                  upoštevajoč prioriteto programov.</p>
               <p>Pri tem naj opozorimo še to, da je vprašljiva tudi predlagana širitev pravic, ki
                  je v obravnavi za področje socialne Varnosti v določenih interesnih skupnostih.
                  Hvala.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvalalepa.Česestrinjate, bi odredil odmor do 12.20.</p>
               <p>(Seja zbora je bila prekinjena ob 11.35 uri in se je nadaljevala ob 12.25
                  uri.)</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Tovarišice in tovarišinadaljujemo sejo. Verifikacijska komisija ima dodatno
                  poročilo,<pb/>zato bi prosil predsednika komisije, dr. Miklavža Kušeja, da ga
                  poda.</p>
            </sp>
            <sp>
               <speaker>DR. MIKLAVŽ KUŠEJ:</speaker>
               <p>Verifikacijska komisija je dobila v vpogled še naslednja tri pooblastila
                  delegatov, ki so prišli med prvim delom zasedanja, in sicer: en delegat 25.
                  okoliša Novo mesto, dva delegata 42. okoliša - Novo mesto - to je za gospodarsko
                  področje; iz državnih organov je prišel še en delegat 4. okoliša - Maribor. Sedaj
                  je prisotnih 147 delegatov. Vsa pooblastila so bila nesporna.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala za dodatno poročilo.V razpravo dajem dodatno poročilo verifikacijske
                  komisije. Želi kdo besedo? (Ne.) Če ni razpravljavcev, dajem poročilo na
                  glasovanje.</p>
               <p>Kdo je za? (122 delegatov.) Je kdo proti? (Nihče.) Se je kdo vzdržal? (Nihče.)</p>
               <p>Ugotavljam, da je dodatno poročilo verifikacijske komisije soglasno sprejeto.</p>
               <p>Nadaljujemo z 2. točko dnevnega reda. K razpravi se je prijavil tovariš Bojan
                  Zadnik, gospodarsko področje, 2. okoliš, Ljubljana Center. Pripravi naj se Požar
                  Boris.</p>
            </sp>
            <sp>
               <speaker>BOJAN ZADNIK:</speaker>
               <p>Tovariš predsednik, tovarišice in tovariši delegati!</p>
               <p>Skupina delegatov za delegiranje delegatov v Zbor združenega dela Skupščine SR
                  Slovenije je podrobno obravnavala informacijo o tekočih gospodarskih gibanjih in
                  želi prenesti skupščini zahteve, ki jih poudarjeno izraža združeno delo na njenem
                  območju.</p>
               <p>1. Zahtevamo stabilnejše pogoje gospodarjenja, ki nas bodo v praksi spodbujali k
                  učinkovitejšemu gospodarjenju ob postopnem izvajanju stabilizacijskega programa.
                  Ne sprejemajmo na hitro sprejetih, pomanjkljivih, v praksi nepreverjenih
                  ukrepov!</p>
               <p>2. Zahtevamo, da se dosledno upoštevajo družbene usmeritve in resolucijski cilji
                  glede izvoza in dohodkovne motiviranosti izvoznikov na konvertibilna tržišča. V
                  nasprotnem primeru doleti kaznovanje z vsemi posledicami, izraženimi v
                  dohodku.</p>
               <p>3. Omenjamo še oceno, da so posledice intervencijskega zakona o osebnih dohodkih
                  in nerešeni položaj izvoznikov pripeljali do tega, da se začrtanih izvoznih
                  ciljev, ki so opredeljeni v letošnjih planih, ne bo uresničevalo.</p>
               <p>4. Posebej je kritična situacija pri oskrbi z neenergetskimi naftnimi derivati -
                  to je z aromatskimi topili, ki jih potrebujejo kot nujni reprodukcijski material
                  pri proizvodnji članice SOZD-a Kemije, in sicer: Helios, Kolor, Donit in Melamin
                  ter druge organizacije združenega dela, kot so na primer: Aero, Cinkarna, Pinus in
                  Sava.</p>
               <p>Tovarne slovenske kemijske industrije oskrbujejo s svojimi izdelki kot nujno
                  potrebnimi reprodukcijskimi materiali številne izvozno usmerjene organizacije
                  združenega dela lesne, kovinske in elektro panoge.</p>
               <pb/>
               <p>Četrta stran današnje informacije Izvršnega sveta kaže na negotovost oskrbe z
                  aromati, manjšanje zalog končnih izdelkov kemijske industrije in na nevarnost
                  pomanjkanja reprodukcijskega materiala za ostale industrijske panoge. Informacijo
                  je potrebno dopolniti še s podatkom, da bo blokada proizvodnje predvidoma že čez
                  nekaj tednov.</p>
               <p>Slovenska kemijska industrija se z aromatskimi topili oskrbuje iz Inine Rafinerije
                  Reka in iz uvoza. Iz domačega vira naj bi se aromati delili po postavkah
                  energetske bilance za neenergetsko porabo. Ta bilanca ima dva dela - energetskega
                  in neenergetskega. Ta energetska bilanca se izpolnjuje daleč pod planiranimi
                  količinami. Kot informacijo navajam, da je Rafinerija Reka v zadnjem obdobju
                  uvozila večje količine aromatov, hkrati pa ne izpolnjuje obveznosti oskrbe
                  domačega trga v skladu z energetsko bilanco. Devizno poslovanje prek Ljubljanske
                  banke - Združene banke po sklenjenem sporazumu o prioritetnem izvrševanju plačil v
                  tujino pa po drugi strani omogoča kemijski industriji, da lahko plačuje le do
                  višine 60% od ustvarjenega deviznega priliva, kar ne zadošča niti za najnujnejše
                  potrebe.</p>
               <p>Predlagam, da se v današnjih ugotovitvah, stališčih in sklepih razširi poglavje,
                  ki govori o energetiki, z neenergetskim odstavkom. Ta bi določal, da se v okviru
                  sredstev, namenjenih za plačila v tujino, v breme združenih sredstev gospodarstva
                  Slovenije za potrebe energetike takoj nameni vsota 900 tisoč ameriških dolarjev za
                  plačilo uvoza aromatskih topil. Za trajnejše reševanje oskrbe z aromati pa naj bi
                  se terjalo obvezno posredovanje pristojnih organov za pridobitev aromatov iz
                  Rafinerije Reka, kakor sledi iz energetske bilance.</p>
               <p>V skladu s tem naj se k ugotovitvam, stališčem in sklepom današnje seje doda nov
                  drugi odstavek II. poglavja 5. člena, ki se glasi: "Odgovorni republiški komiteji
                  in ostali odgovorni subjekti se zavezujejo, da z namenom preprečitve blokade
                  proizvodnje v slovenski kemijski industriji in z njo reprodukcijsko povezanimi
                  izvoznimi proizvodnjami dodeli takojšen znesek možnih plačil v tujino v breme
                  združenih sredstev gospodarstva Slovenije za potrebe energetike v višini 900 tisoč
                  ameriških dolarjev za namenski uvoz aromatov v okviru energetske bilance.</p>
               <p>Nadalje je potrebno zagotoviti redno delovanje pristojnih organov za izpolnjevanje
                  obveznosti dogovora aromatov slovenske kemijske industrije iz Inine Rafinerije
                  Reka in iz drugih bilančnih virov - na primer pri primarnem bencinu - v skladu z
                  energetsko bilanco. Hvala.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Besedo ima Boris Požar,delegat 21. okoliša gospodarskega področja, Koper. Pripravi
                  naj se Ptičar Viktor.</p>
            </sp>
            <sp>
               <speaker>BORIS POŽAR:</speaker>
               <p>Tovarišice in tovariši delegati! Že lani se je ekonomski položaj močno poslabšal,
                  negativni položaj pa se je nadaljeval tudi v prvih letošnjih mesecih. Tako stanje
                  je predvsem posledica administrativnega zadrževanja cen, nerealnega tečaja in
                  neustreznih izvoznih spodbud za nekatere prometne dejavnosti. Zaradi tega je
                  precej prihodkov izpadlo. To ogroža<pb/>normalno poslovanje, zlasti najnujnejše
                  vzdrževanje transportnih sredstev in infrastrukture, ogrožena je tudi varnost
                  prometa, povečali so se stroški poslovanja zaradi najemanja premostitvenih
                  kreditov.</p>
               <p>Predlagamo, da Skupščina SR Slovenije sprejme naslednje sklepe in usmeritve:</p>
               <p>1. Zvezni izvršni svet naj nemudoma da soglasje k skupnim merilom za oblikovanje
                  cen železniških storitev in tako zagotovi ekonomska načela reprodukcije na
                  železnici.</p>
               <p>2. Slovenske prometne organizacije velik del prihodka ustvarjajo z izvozom
                  storitev, ta pa ni izenačen z izvozom blaga najvišje stopnje predelave, zato
                  večina prometnih organizacij ne prejema stimulacij za izvoz, kar je mednarodni
                  promet dohodkovno močno destimuliralo, same organizacije pa materialno
                  osiromašilo. Ob tem se pojavljajo mnoge administrativne omejitve, ki zavirajo
                  razvoj mednarodnega prometa. Naj to ponazorim z naslednjim nesmislom.</p>
               <p>V spisku uslug visoke stopnje obdelave je zakonodajalec določil, da se po osnovni
                  stopnji - 6% - spodbuja storitev v železniškem, pomorskem, zračnem, rečnem in
                  cestnem prometu.</p>
               <p>Glede na to, da tudi luke sodelujejo v istem delovnem oziroma transportnem procesu
                  na "istem proizvodu", ko gre za tranzitni prekomorski transport, ni logično in
                  razumljivo, da Zvezni izvršni svet neenako obravnava luške pretovorne storitve.
                  Dejavnosti, kot so pomorski in zračni prevoz, dobivajo tudi regionalne spodbude.
                  Tako prihaja do absurdne situacije, da se ameriški dolar v povprečju pri prevozu
                  in manipulacije istega blaga spodbuja od 0,6% pa do preko 40%. S 1. januarjem 1986
                  je nova zakonodaja predpisala spodbujanje deviznih prilivov za luški tranzit po
                  splošni stopnji 0,6% in z dodatno stopnjo za nekatere dežele v razvoju s 5%
                  oziroma z 10%. To je na celotni luški konvertibilni priliv 1,6% stimulacija.</p>
               <p>V letu 1986 je tako Luka Koper v odnosu na leto 1985, ko so spodbude znašale prek
                  7% na konvertibilni priliv, izgubila 582 milijonov dinarjev dohodka ter 1.319
                  milijonov dohodka zaradi nerealnega tečaja - za 19,2%. Tako je Luka Koper v letu
                  1986 izgubila 1.911 milijonov prihodkov ali 24% vseh prihodkov na tujem trgu.
                  Glede na to, da so letošnji pogoji enaki, imamo v Luki Koper v prvih treh
                  letošnjih mesecih 956 milijonov dinarjev izgube. To pomeni, da se bo izguba ob
                  nespremenjenih pogojih povečala do konca leta na več kot 4.000 milijonov
                  dinarjev.</p>
               <p>Zato zahtevamo, da Zvezni izvršni svet enako obravnava vsa področja prometa, ki se
                  ukvarjajo s transportnimi storitvami v tranzitu, le-te pa spodbuja enako kot
                  proizvode za visoke stopnje obdelave.</p>
            </sp>
            <sp>
               <speaker>PODPREDSEDNIK BOŽIDAR KALOPER:</speaker>
               <p>Hvala lepa. Besedo imaViktor Ptičar, področje gospodarstva, 41. okoliš, Maribor
                  Tabor. Pripravi pa naj se tovarišica Lili Kozinc.</p>
            </sp>
            <sp>
               <speaker>VIKTOR PTIČAR:</speaker>
               <p>Tovariš predsedujoči, tovarišice in tovariši delegati! Skupina delegatov iz občine
                  Maribor Tabor ima naslednje pripombe na informacijo Izvršnega sveta.</p>
               <pb/>
               <p>Ob obravnavi navedene informacije je skupina delegatov ugotovila, da je stanje več
                  kot zaskrbljujoče skoraj na vseh področjih. Upoštevajoč cilje dolgoročne
                  gospodarske stabilizacije in srednjeročnih planskih dokumentov pa je zelo zelo
                  poudarjeno področje ekonomskih odnosov s tujino. Skupina delegatov ocenjuje, da so
                  prav na tem področju vedno bolj vidne posledice odstopanj od postavljenih
                  resolucijskih ciljev. Smo že v drugem kvartalu leta 1987, pa še vedno ni pravilno
                  zaživelo poslovanje s tujino. Ni potrebno poudarjati, kaj to pomeni in kako bomo
                  zamudo kasneje popravili. Omejevanje koriščenja družbeno priznanih reprodukcijskih
                  potreb močno vpliva na zmanjšanje uvoza najnujnejših reprodukcijskih materialov,
                  posledica tega pa je, da se izvoz ne more realizirati v načrtovanih okvirih.</p>
               <p>Organizacije združenega dela iz občine opozarjajo, da so motnje tudi v proizvodnji
                  za domači trg. Ob predvideni poslabšani devizni likvidnosti bodo organizacije
                  prisiljene zaradi zagotavljanja surovin za nemoteno proizvodnjo negotovinsko
                  poslovanje s tujino še razširiti - kooperacijske pogodbe in podobno, da trenutno
                  ni mogoče koristiti dodatnega deleža družbeno priznanih reprodukcijskih potreb na
                  osnovi povečanega izvoza, kar sicer zakon dopušča, zato je tudi vprašljiva
                  realizacija predvidenega povečanja izvoza. Zaradi premajhnega zneska družbeno
                  priznanih reprodukcijskih potreb ležijo določeni reprodukcijski materiali dalj
                  časa na carini, ker jih organizacije ne morejo uvoziti.</p>
               <p>Vse to povzroča organizacijam velike probleme, ker za že uvoženi in ocarinjeni
                  reprodukcijski material iz 1986. leta neredno plačuje. Posamezni dobavitelji že
                  ustavljajo dobavo, ker ne zaupajo več, za neplačano blago pa zahtevajo obresti.
                  Glede na vse to ne smemo zanemariti obremenitev tečajnih razlik in kasnitev
                  izplačevanja izvoznih stimulacij. Organizacije združenega dela gotovo ne bodo
                  mogle več dajati prioritete prodajanju na zunanjih tržiščih, če ne bodo nemudoma
                  odpravljene navedene ovire.</p>
               <p>Uporaba 110. člena naj bi bila namenska in naj se ne bi uporabljala na splošno,
                  zaradi česar ostaja za ostale dejansko opredeljene potrebe vse manj deviz po
                  ostalih določbah tega zakona.</p>
               <p>Skupina delegatov na podlagi vsega navedenega v celoti Podpira in se strinja z
                  ugotovitvami Izvršnega sveta SR Slovenije, ki jih je dal za področje ekonomskih
                  odnosov s tujino. Na podlagi argumentiranih ugotovitev Izvršnega sveta in
                  Gospodarske zbornice predlagamo, da delegati za Zvezno skupščino SFRJ in Izvršni
                  svet Slovenije nemudoma zahtevajo od Zveznega izvršnega sveta, da se pristopi k
                  pobudi za spremembo zakona o deviznem poslovanju.</p>
               <p>Naslednje problematično področje so sredstva za zadovoljevanje skupnih in splošnih
                  potreb. Z intervencijsko zakonodajo se strinjamo tam, kjer le-ta rešuje ključne
                  probleme. Ne moremo pa se strinjati, da se z omejevanjem povzroča materialna škoda
                  pri rednem vzdrževanju družbene imovine, zgradb, opremljenosti šol, ukinjanjem
                  dogovorjenih programov in drugo.</p>
               <p>Razumljivo je, da z enakimi ali zmanjšanimi prispevnimi stopnjami ni mogoče
                  gospodarno poslovati. Zato predlagamo, da se<pb/>ponovno prouči omenjeno
                  zakonodajo, ugotovi dejansko stanje in posledice za področje družbenih dejavnosti
                  ter na podlagi tega prilagodi novo zakonodajo.</p>
               <p>V zvezi s predlaganimi pripombami, stališči in sklepi k tej točki, kar smo dobili
                  poleg gradiva, pa imamo naslednje konkretne pripombe:</p>
               <p>Ne strinjamo se z besedilom tretjega odstavka 9. točke poglavja. V tem odstavku je
                  predlagana usmeritev in obveza, da lahko nekatere dopolnitve intervencijskega
                  zakona o osebnih dohodkih - kot so: usklajevanje osebnega dohodka v delovnih
                  organizacijah in SOZD-ih ter da na podlagi višje akumulacijske stopnje
                  uveljavljamo le do ravni doseženih osebnih dohodkov oziroma do ravni februarskih
                  osebnih dohodkov, kar se na podlagi stališč SDK in izvršnih svetov v praksi že
                  izvaja praviloma za tiste, ki so imeli kasnejša izplačila.</p>
               <p>Kot kaže, gre pri tem za neke nenapisane dogovore v naši republiki. Takšen
                  nenapisan dogovor, ki ga ni obravnaval in potrdil ustrezen organ in za katerega
                  izveš dan pred izplačilom ali pa celo na dan izplačila in daje potuho tistim, ki
                  so januarja ali februarja neupravičeno povečevali osebne dohodke, in udari po
                  tistih, ki so zakon spoštovali, takšen dogovor ne more biti nič drugega, kot
                  dodatno povzročanje zmede in nezadovoljstva med delavci. Takšne zmede in
                  nejasnosti ter birokracije na področju osebnih dohodkov, ki so jo povzročili
                  najodgovornejši organi v začetku leta in ki še traja, ne pomnimo.</p>
               <p>Takšno stanje je nevzdržno, povzročanje tega stanja in zmede pa najbolj
                  neodgovorno. Naše pripombe so argumentirane, kar dokazuje, da se ne moremo
                  strinjati s takšnim načinom ohranjanja zatečenih stanj na področju osebnih
                  dohodkov, pa čeprav le za kratek čas.</p>
               <p>V nadaljevanju omenjenega odstavka je zapisano, da vsakršno povečanje osebnih
                  dohodkov na že omenjenih podlagah, brez predhodno ugotovljenih rezultatov po
                  periodičnem obračunu, bi bilo v nasprotju z resolucijo in tako dalje.</p>
               <p>Ob tem se poraja vprašanje, ali resolucija glede osebnih dohodkov velja le za te
                  omenjene podlage oziroma samo za kratko obdobje, kot to izhaja iz predlaganih
                  stališč. Glede na to, da smo letos v organizacijah združenega dela dobili kar čez
                  noč že celo vrsto predpisov in navodil, ki so povzročili le zmedo, stroške in
                  nezadovoljstvo, predvsem pa glede na navedene pripombe predlagamo, da se tretji
                  odstavek 9. točke II. poglavja črta.</p>
               <p>Dodatni argument za črtanje te točke je tudi predvideni sprejem družbenega
                  dogovora na današnji seji. Kot kaže, temeljijo letošnji ukrepi Zveznega izvršnega
                  sveta na področju osebnih dohodkov predvsem na domnevi, da so osebni dohodki
                  največji krivec inflacije in premajhne akumulacije, zato ni kvalitetnega
                  gospodarjenja. Praksa kaže, da se s konkretnimi, običajno linearnimi ukrepi
                  najraje lotimo omejevalnega indeksiranja sredstev, za katerega imamo podatke pri
                  SDK. To so običajno osebni dohodki, skupna poraba, negospodarske investicije in
                  podobno.</p>
               <p>Rezultati takšne politike niso ustrezni in ne rešujejo problemov, celo povzročajo
                  dodatne probleme. Letošnje intervencijsko omejevanje osebnih dohodkov je izredno
                  povečalo<pb/>nezadovoljstvo delavcev predvsem zaradi tega, ker je veljalo za
                  nazaj, ker ga vsi ne izvajamo in ker ga spremlja občutno dviganje cen. Izrazito so
                  se povečale razlike med osebnimi dohodki, ki nimajo nobene zveze z rezultati dela
                  in gospodarjenja. To vse so omogočili ti neodgovorni ukrepi.</p>
               <p>Vsi dobro vemo, da predstavlja najkvalitetnejšo in najučinkovitejšo silnico
                  kvalitetnega gospodarjenja in razvoja predvsem zadovoljiva konkurenca. Zakaj se
                  tega temeljnega in ključnega vprašanja ne lotevamo konkretneje in odločneje? Zakaj
                  je bolj donosno prodajati doma kot pa izvažati? Zakaj imamo toliko zaščitnih carin
                  in prepovedi uvoza v povezavi s tem? Ali vodimo takšno investicijsko politiko, ki
                  bo poleg drugega, tudi upoštevala delovanje in razvijanje konkurence? Ali dovolj
                  učinkovito odpravljamo republiške in tudi občinske tržne barikade? Na ta vprašanja
                  bi radi slišali prepričljive odgovore in tudi konkretne usmeritve.</p>
               <p>Gospodarska zbornica in Izvršni svet se v današnjem poročilu sicer zavzemata za
                  samostojno oblikovanje cen proizvodom, ki imajo konkurenco in so manj življenjsko
                  pomembni. Takšno zahtevo moramo močno podpreti in čimprej uveljaviti.</p>
               <p>Vedno se pa ni mogoče zadovoljiti le z obstoječim stanjem konkurenčnosti, ki je
                  nedvomno premajhno, da bi lahko omogočilo kvaliteten konkurenčni razvoj.
                  Pričakujemo, da bodo najodgovornejši organi predlagali ustrezne ukrepe predvsem v
                  navedenih smereh, da ne bomo glede tržne zakonitosti ostali le pri besedah. Hvala
                  lepa.</p>
            </sp>
            <sp>
               <speaker>PODPREDSEDNIK BOŽIDAR KALOPER:</speaker>
               <p>Hvala lepa. Besedo dajem tovarišici Lili Kozinc, gospodarsko področje, 14. okoliš
                  Radovljica.</p>
            </sp>
            <sp>
               <speaker>LILI KOZINC:</speaker>
               <p>Tovarišice in tovariši! Tudi naša delegacija v celoti podpira stališče in pobude
                  Gospodarske zbornice. Strinjamo se tudi z ugotovitvami današnjih razpravljavcev
                  predvsem glede dohodkovne motiviranosti izvoznikov, ki je nespodbudna zaradi
                  pasivne tečajne politike, premalo učinkovitih stimulacij in omejenih posojil za
                  izvoz. Predstavili pa bi radi nekaj misli o turizmu, kajti le-ta predstavlja
                  pomembno dejavnost našega območja, zato nekaj stališč Turistične poslovne
                  skupnosti Bled.</p>
               <p>Radovljiško turistično gospodarstvo je s 70% usmerjeno na srednjeevropsko tržišče
                  in na druge zahodne države. Devizni zakon nas je močno prizadel, saj je onemogočil
                  pridobivanje akumulacije iz razpolagalnih pravic za ustvarjene devize, na podlagi
                  katere smo v preteklosti intenzivno vlagali v razvoj ali si zastavili ambiciozne
                  srednjeročne programe, ki pa so v današnji situaciji v dobršnem delu neizvedljivi.
                  Ocenjujemo, da gre za skrajno neodgovoren, podcenjevalen in nerazumevajoč -
                  pogosto pa celo nestrokoven odnos do dejavnosti. Zvezni, republiški in občinski
                  razvojni progami so konkretni, cilji so jasni in dosegljivi, vendar tekoča
                  ekonomska politika temu ne sledi. Želimo opozoriti tudi na to, da obstajajo velika
                  nesorazmerja, neenakosti med turističnim gospodarstvom in drugimi izvozniki in da
                  so ta nesorazmerja rezultat napačne politike Zveznega izvršnega sveta. Konkurenčne
                  turistične dežele so že davno prišle do<pb/>spoznanja, kaj pomeni celotni devizni
                  priliv za plačilno bilanco sleherne države, medtem ko pri nas očitno tega
                  spoznanja še ni. Delež turističnega gospodarstva v občini je gotovo pomemben pri
                  ustvarjanju deviznega priliva; bil bi pa lahko neprimerno višji, če bi se odnos do
                  turističnega gospodarstva bistveno spremenil. Delavci v turizmu želimo biti enaki
                  med enakimi in ne kot sedaj, ko so stimulacije za turizem 6%, v nekaterih delih
                  gospodarstva pa do 32%. Ali še bolje - smo brez stimulacij ob realnem tečaju
                  dinarja.</p>
               <p>Pričakujemo, da bodo odgovorni zvezni in republiški organi prešli od besed k
                  dejanjem in da bodo s konkretnimi ukrepi prispevali k uveljavitvi realnega tečaja
                  dinarja, zagotovitvi ugodnejših pogojev za najemanje investicijskih in bančnih
                  posojil, zagotovitvi vlaganja tujega kapitala v izgradnjo turističnih objektov, k
                  izenačitvi izvoznih stimulacij gostinskih in turističnih storitev, stopnjami za
                  izvoz blaga in drugih storitev ter še vrsti drugih, že zdavnaj predlaganih
                  ukrepov.</p>
               <p>Da gre za dolgoročne posledice, je očitno, kajti taka politika, ki je
                  nepremišljena in docela nedorečena, ne more prispevati k boljšim rezultatom
                  dela.</p>
               <p>Prihajamo v položaj, ko bo odpravljanje lastnih napak čedalje težje, saj samo z
                  lepimi besedami ni mogoče voditi delovnih enot ob dejstvu, da je prostora za
                  samoupravljanje vsak dan manj in da so problemi, vezani na osebne dohodke
                  delavcev, vse bolj pereči.</p>
               <p>Ne zadovoljujemo se več z govorjenjem, zahtevamo ukrepanje, najprej pa uveljaviti
                  take pogoje gospodarjenja, ki bodo dali turizmu tako mesto v tej družbi, kot je
                  zapisano v številnih dokumentih in kot je zapisano v 17. členu predlogov
                  Gospodarske zbornice Slovenije.</p>
            </sp>
            <sp>
               <speaker>PODPREDSEDNIK BOŽIDAR KALOPER:</speaker>
               <p>Hvala lepa. Besedo dajem tovarišu Branku Mediku, gospodarsko področje, 38. okoliš,
                  Maribor Pobrežje. Pripravi naj se tovariš Julij Pirš.</p>
            </sp>
            <sp>
               <speaker>BRANKO MEDIK:</speaker>
               <p>Tovariš predsedujoči, tovarišice in tovariši delegati! Delavci organizacij
                  združenega dela občine Maribor Pobrežje smo na zborih delovnih ljudi in delavcev
                  poglobljeno razpravljali o nastali situaciji o izvajanju intervencijskega zakona.
                  Trdimo, da je v Jugoslaviji na področju delitve precej nereda, izigravanja in
                  nespoštovanja družbenih dogovorov in zakonov. Zato se strinjamo, da je treba na
                  tem področju vnesti red. Zato ukrepe intervencijskega zakona podpiramo in menimo,
                  da so potrebni. Kljub temu pa ogorčeno ocenjujemo naš težak socialni položaj, v
                  katerem smo se znašli. Večina naših organizacij združenega dela že dolga leta
                  dosega in presega evropske norme, predvsem v tekstilni industriji. To pomeni, da
                  je tudi njihova produktivnost že več let na zahodnoevropskem nivoju, da so njihovi
                  proizvodi zelo iskani na zahodnoevropskem tržišču, saj imajo več kot 50%
                  proizvodnje usmerjene na to tržišče. S svojim delom dosegajo vrhunsko kakovost,
                  kar potrjuje dejstvo, da že leta delajo za najekskluzivnejše partnerje brez
                  reklamacij. Na tak način dosegajo sicer svetovne cene. Hkrati pa žal ugotavljajo,
                  da poslovni rezultati kljub temu že od leta 1984 vidno padajo<pb/>na račun skrajno
                  neustreznega deviznega zakona, nerealnega tečaja dinarja in tudi na račun
                  ukinjanja stimulacije za izvoz - predvsem za predelavo.</p>
               <p>Vse navedeno je močno vplivalo tudi na rezultate gospodarjenja v letu 1986 in na
                  nizke osebne dohodke tudi v zadnjem četrtletju leta 1986, kar je po
                  intervencijskem zakonu osnova za delitev osebnih dohodkov v prvem četrtletju 1987.
                  V začetku leta 1987 je bilo veliko povedanega o pospeševanju izvoza, o izvoznih
                  stimulacijah, realnosti tečaja dinarja, vendar je ostalo le pri praznih besedah -
                  kot je pri nas že navada.</p>
               <p>Vse to nas je pripeljalo v težko socialno stanje, kljub temu, da rezultati
                  poslovanja niso tako slabi.</p>
               <p>Ugotavljamo tudi, da delavci v naših organizacijah združenega dela vedno glasneje
                  zahtevajo znižanje ali celo ukinitev izvoza, saj so pri proizvodnji za tuji trg
                  kar dvakrat prizadeti.</p>
               <p>Za lažje razumevanje naj navedemo le nekaj ključnih podatkov ene naših
                  najuspešnejših izvoznic - tovarne perila in konfekcije PIK Maribor. Osebni dohodki
                  za mesec januar in februar so v povprečju znašali 145 tisoč dinarjev, torej so
                  bili nižji za 24% od povprečja v SR Sloveniji. Višina osebnih dohodkov za marec pa
                  bi ob upoštevanju intervencijskega zakona smela znašati 115.122 dinarjev, torej še
                  21% manj ob dejstvu, da ima več kot 60% proizvodnih kapacitet usmerjenih v izvoz
                  na zahodno tržišče. Kljub temu, da dosegajo evropske norme, sodelujejo z
                  ekskluzivnimi partnerji in dosegajo svetovne cene, reklamacij ne poznajo. Ker so
                  več kot dva meseca morali čakati na navodila za izvajanje deviznega zakona oziroma
                  izplačil za stimulacijo, bo v periodičnem obračunu za prvo četrtletje ostanek
                  dohodka manjši za 200 milijonov dinarjev.</p>
               <p>Glede na vse navedeno predlagamo, naj delegat iz Skupščine SR Slovenije prenese v
                  Skupščino SFRJ naslednjo našo zahtevo.</p>
               <p>Izvršni svet Skupščine SFRJ naj nemudoma izda dopolnilo k intervencijskemu zakonu
                  za pretežne izvoznike, ki so bili zaradi neustrezne devizne politike oškodovani
                  pri dohodku.</p>
               <p>V obračunu za osebne dohodke se mora upoštevati tudi neizplačana stimulacija za
                  izvoz, do katere so organizacije združenega dela opravičene. Nevzdržno je, da za
                  neizpolnjene obveznosti države čutijo težave delavci v svojem žepu.</p>
               <p>Če dovolite, bi dodal nekaj malega k današnjim razpravam - delegata občine Maribor
                  Tabor, Kranja in ostalih - in kar je ugotovljeno v uvodnem poročilu k tej
                  točki.</p>
               <p>Prvič. Na deveti strani v zadnjih dveh odstavkih je opozorilo, da prihaja v
                  industriji do poslabšanega delovnega vzdušja, do pasivizacije do dela na splošno
                  in tako dalje. Povedal vam bom samo to, za kar so me delegati zadolžili kot
                  predsednika Zbora združenega dela občine Maribor Pobrežje, da danes povem v
                  skupščini - ne glede na situacijo v Jugoslaviji, kako spontano prihaja do
                  izrednega nezadovoljstva. Do izrednega nezadovoljstva zaradi napak, ki se danes
                  pojavljajo in na kar sem že sam in tudi ostali razpravljavci opozarjali. Menim, da
                  bi bilo treba to v kali zatreti in začeti z dejanskimi in resnimi premiki. Če
                  imamo takšne institucije, s pomočjo katerih bi lahko<pb/>določene stvari postavili
                  na realna tla, potem se moramo vprašati, kdo hoče ta nemir.</p>
               <p>Zame in za vse delavce v združenem delu je intervencijski zakon ob sočasni rasti
                  cen nelogičen ukrep in hitro bomo morali nekaj storiti, da se bodo stvari
                  normalizirale.</p>
               <p>Sprašujem, zakaj se racionalizacija na vseh področjih išče prav v združenem delu
                  in zakaj na vseh nivojih v nadgradnji. Tudi tu bo treba odpreti karte in si
                  natočiti čistega vina.</p>
               <p>Ob koncu razprave zahtevamo, da na osnovi današnjih razprav in ugotovitev v uvodu
                  formulira sklepe, ki bodo potem tudi realizirani in preneseni v Skupščino SFRJ.
                  Toliko, hvala lepa.</p>
            </sp>
            <sp>
               <speaker>PODPREDSEDNIK BOŽIDAR KALOPER:</speaker>
               <p>Hvala lepa. Besedo dajem tovarišu Juriju Piršu, SIS za železniški in luški
                  promet.</p>
            </sp>
            <sp>
               <speaker>JURIJ PIRŠ:</speaker>
               <p>Tovariš predsedujoči, tovarišice in tovariši delegati! Informacija govori o
                  izjemno težkem gospodarskem položaju železniškega gospodarstva Ljubljana. O tem je
                  govoril podpredsednik Janez Bohorič in eden izmed delegatov.</p>
               <p>K že danim ugotovitvam bi rad najprej dodal informacijo, da znaša primanjkljaj
                  prihodkov Železniškega gospodarstva Ljubljana po prvem trimesečju letošnjega leta
                  16 milijard dinarjev, kar je približno toliko, kot je znašal primanjkljaj v celem
                  lanskem letu.</p>
               <p>Prvi, že v informaciji ugotovljeni vzrok za primanjkljaj je popolnoma nerazumljivo
                  blokiranje cen železniških prevoznih storitev. Njihova raven vse bolj zaostaja za
                  splošno ravnijo cen in za cenami cestnih prevoznikov.</p>
               <p>Stanje je tudi v nasprotju z dogovorjeno politiko, da se postopno vse večji del
                  enostavne reprodukcije železnice pokriva s transportnimi prihodki. Drugi vzrok je
                  v papirnatih rešitvah za lansko bilanco Železniškega gospodarstva Ljubljana -
                  verjetno je bila večina delegatov takrat prisotna - ko je Samoupravna interesna
                  skupnost za železniški in luški promet morala odstopiti od zakonske iniciative za
                  korekcijo prispevne stopnje za povračila. Tako je zmanjkalo 6 milijard dinarjev za
                  potrebno oblikovanje amortizacije in najnujnejšega poslovnega sklada. Ob tem pa se
                  je potem izkazalo tudi, da so bile dane ocene dotoka povračil za leto 1986, ki so
                  bile vnesene v bilanco, preoptimistične in je bilo treba iz dotoka povračil za
                  leto 1987 nameniti 3 milijarde dinarjev za kritje izdane menice na račun bilance
                  leta 1986.</p>
               <p>Nadaljnji vzrok za primanjkljaj dohodkov je še v izpadu povračil zaradi zamika
                  obračunske osnove za eno četrtletje.</p>
               <p>Posledica takega izpada prihodkov je najtežje finančno stanje Železniškega
                  gospodarstva Ljubljana v vsej njegovi zgodovini - razširjena reprodukcija je že v
                  celoti ustavljena, enostavna pa se odvija le še na najbolj kritičnih točkah. Tako
                  stanje je nastalo kljub dejstvu, da so delavci železniškega gospodarstva v prvem
                  trimesečju - kljub velikim vremenskim težavam, v neurejenih razmerah na prometnem
                  trgu oziroma v polni odsotnosti prometne politike - imeli nekoliko večji obseg
                  dela kot v lanskem prvem trimesečju.</p>
               <pb/>
               <p>Položaj je že obravnaval tudi Izvršni svet Skupščine SR Slovenije in sprejel
                  sklepe ter predloge, po katerih je treba železniškemu gospodarstvu najprej do
                  trajne nadomestitve izpadlih transportnih prihodkov in povračil zagotoviti v
                  okviru bank in družbenopolitičnih skupnosti tolikšen obseg premostitvenih
                  sredstev, da ne bi bila okrnjena enostavna reprodukcija. V ta namen je od 11
                  milijard potrebnih sredstev zagotovljenih doslej 4,5 milijarde.</p>
               <p>Prav tako se je zavzel za dosledno realizacijo dogovorjene cenovne politike
                  železnice in za nujen sprejem ukrepov prometne politike, vendar vemo, da je to
                  odvisno od zveznih organov.</p>
               <p>V zvezi s povračili pa je Izvršni svet sklenil oziroma predlagal samoupravni
                  interesni skupnosti, da se mehanizem zagotavljanja povračil prilagodi novi
                  obračunski zakonodaji. Poslej bodo tekoče zagotovljena povračila v skladu z
                  določili družbenih planskih dokumentov. Prav tako se naj prouči možnost, da se z
                  intervencijskim zakonom nadomestijo izpadla sredstva povračil in transportnih
                  prihodkov.</p>
               <p>Tovarišice in tovariši delegati! Nedopustno je, da je sploh prišlo do tako grobega
                  kršenja dogovorov o pogojih in gospodarjenja železnice in do stanja, kakršnemu smo
                  priča v tem trenutku. To je v diametralnem nasprotju s stališči Skupščine
                  Socialistične republike Slovenije, ki so bila sprejeta v letu 1984 po nesreči v
                  Divači - da je treba zagotoviti hitrejši in stabilnejši razvoj materialne osnove
                  železniškega gospodarstva.</p>
               <p>Samoupravna interesna skupnost za železniški in luški promet bo realizirala svoj
                  del odgovornosti in skladno z določili srednjeročnih planskih dokumentov
                  predlagala Skupščini SR Slovenije - takoj po ugotovljenih rezultatih poslovanja v
                  letošnjem prvem trimesečju - ustrezno korekcijo zakona, ki ureja povračila.</p>
               <p>Delavci železniškega gospodarstva pa so se opredelili, da bodo kljub vsem težavam,
                  ki so ta trenutek prisotne, intenzivno nadaljevali z uresničevanjem gospodarsko
                  poslovne usmeritve železnice tako v svojem okviru kot v okviru jugoslovanskih
                  železnic, da bodo pridobili čimveč tovora za prevoz po železnici. Realizirali bodo
                  tudi ukrepe za čimbolj racionalno poslovanje. Vendar ob tem upravičeno zahtevajo
                  odločno realizacijo cenovne in prometne politike, sicer bo zaradi neurejenih
                  razmer v gospodarjenju železnice ogrožena proizvodnja v gospodarstvu in prevoz
                  občanov. V takem primeru bi morali ukiniti številne proge.</p>
               <p>Seveda pa ni potrebno še posebej poudarjati, da sta zagotovitev normalnih razmer
                  za gospodarjenje železnice in njena gospodarska okrepitev nujni tudi zato, ker bi
                  se sicer onemogočilo že začeto uresničevanje gospodarsko poslovne usmeritve
                  železnice v jugoslovanskem merilu. Razvrednotili bi se celo prvi rezultati, ki so
                  bili že doseženi. Hkrati bi slabitev gospodarskega položaja železnice pomenila
                  vodo na mlin zagovornikom centralističnega in administrativnega načina urejanja
                  odnosov v železniškem gospodarstvu, kar pa, v skladu z vsemi našimi sprejetimi
                  usmeritvami, ne smemo dovoliti.</p>
               <p>Na koncu bi predlagal, da bi v ugotovitve in sklepe k tej točki dnevnega reda
                  vključili tudi nujnost rešitev v tem<pb/>smislu, kot jo je opredelil Janez Bohorič
                  v svoji uvodni besedi. Hvala lepa.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Besedo imaDrago Štefe, predsednik Posebne samoupravne interesne
                  skupnosti za elektrogospodarstvo in premogovništvo, pripravi pa naj se Milan
                  Krajnik.</p>
            </sp>
            <sp>
               <speaker>DRAGO ŠTEFE:</speaker>
               <p>Tovariš predsednik, tovarišice in tovariši delegati! Dovolite, da vas v imenu
                  delegatov uporabnikov in izvajalcev skupščine Posebne interesne skupnosti za
                  elektrogospodarstvo in premogovništvo SR Slovenije seznanim z ukrepi, ki jih je za
                  izboljšanje ekonomskega položaja elektrogospodarstva in premogovništva sprejela
                  skupščina te skupnosti na včerajšnjem izrednem zasedanju in z vzroki za njihov
                  sprejem.</p>
               <p>Temeljni okvir, ki določa ekonomske pogoje poslovanja elektrogospodarstva in
                  premogovništva, je ovrednotena elektroenergetska bilanca, s katero se določa
                  potrebna količina električne energije, predvideni stroški poslovanja in potrebni
                  dohodek za realizacijo planirane proizvodnje. Elektrogospodarstvo in
                  premogovništvo kljub temu že vrsto let posluje na robu enostavne reprodukcije. To
                  bo privedlo do absurdnega stanja, da sedaj še dobro delujoči tehnično-tehnološki
                  sistem zaradi svoje ekonomske podhranjenosti ne bo več sposoben slediti potrebam
                  slovenskega gospodarstva.</p>
               <p>Tega se zaveda tudi Skupščina SR Slovenije, Zbor združenega dela in občin, ki je
                  18. februarja 1987 sprejel sklep, s katerim je naložil Posebni samoupravni
                  interesni skupnosti, da je dolžna dosledno izvajati ovrednoteno elektroenergetsko
                  bilanco za leto 1987 z ukrepi. Med te spada tudi naslednji: "Če cene električne
                  energije in premoga s 1. aprilom 1987 ne bodo oblikovane na podlagi predlaganih
                  skupnih elementov, v skladu z resolucijo o politiki uresničevanja družbenega plana
                  Jugoslavije za obdobje 1986-1990 v letu 1987, predlagamo Skupščini SR Slovenije,
                  da že v prvem polletju 1987 sprejme zakon o prispevku za pokrivanje dela stroškov
                  enostavne reprodukcije elektrogospodarstva in premogovništva SR Slovenije."</p>
               <p>Tudi letošnja resolucija o politiki uresničevanja družbenega plana SFRJ govori, da
                  naj bi se v prvem polletju 1987 odpravil pretežni del disparitete cen električne
                  energije in premoga, vendar se taka cenovna politika ne izvaja.</p>
               <p>Zvezni izvršni svet ni verificiral skupnih elementov za oblikovanje cen električne
                  energije in premoga, ki sta mu jih predlagala JUGEL in Združenje premogovnikov
                  SFRJ in je zato z odlokom o določitvi najvišje ravni cen električne energije in
                  premoga odobril le 16,9% povišanje cen.</p>
               <p>Ob tem je potrebno kot dejstvo ugotoviti, da združenje izvajalskih organizacij
                  elektrogospodarstva in premogovništva ni pravočasno predlagalo v verifikacijo
                  Zveznemu izvršnemu svetu skupnih elementov za oblikovanje cen in mu je tako
                  omogočilo, da je z ukrepom neposredne kontrole cen električne energije dovolil
                  njihovo zvišanje v vrednosti cen industrijskih proizvodov.</p>
               <p>Zato zahtevamo od delegatov slovenskih izvajalcev JUGEL in Združenja premogovnikov
                  SFRJ, da v njihove organe prenesejo<pb/>zahtevo po takojšnji uskladitvi skupnih
                  elementov za oblikovanje cen električne energije in premoga, ki jih bo Zvezni
                  izvršni svet lahko verificiral in se bodo na podlagi teh verificiranih skupnih
                  elementov usklajevale tudi cene.</p>
               <p>Sedanje cene, oblikovane na podlagi odloka Zveznega izvršnega sveta, ne
                  zagotavljajo elektrogospodarstvu in premogovništvu Slovenije normalnega
                  poslovanja, saj bodo - tako nizke kot so - povzročile velik izpad skupnega
                  prihodka, posledice pa bodo motnje v oskrbi. Tako administrativno oblikovanje cen
                  električne energije in premoga bo povzročilo nevzdržen ekonomski položaj
                  elektrogospodarstva in premogovništva. Delegati uporabnikov in izvajalcev
                  skupščine Posebne samoupravne interesne skupnosti elektrogospodarstva in
                  premogovništva Slovenije se zavedajo, da se ekonomski položaj elektrogospodarstva
                  rešuje samo s cenami električne energije in premoga, oblikovanimi na podlagi
                  verificiranih skupnih elementov, ki bodo zagotavljale pokrivanje stroškov
                  enostavne reprodukcije in vsaj dela razširjene reprodukcije.</p>
               <p>Ob tem pa morajo izvajalske organizacije doseči optimalno racionalizacijo na
                  področju obratovanja in investicijske izgradnje in tako same prispevale k
                  reševanju sedaj nevzdržnega ekonomskega položaja. Ker pa trenutno cen električne
                  energije in premoga ni mogoče oblikovati na ustrezen način, so bili delegati
                  skupščine Posebne samoupravne interesne skupnosti za elektrogospodarstvo in
                  premogovništvo Slovenije postavljeni tako rekoč pred dejstvo, da z izjemnimi
                  ukrepi rešujejo nastalo ekonomsko situacijo elektrogospodarstva in premogovništva.
                  V tako zaostrenih gospodarskih razmerah ne more pokrivanje izpadlega prihodka
                  elektrogospodarstva in premogovništva bremeniti samo temeljnih organizacij
                  združenega dela gospodarstva, ampak je treba to breme porazdeliti na vse
                  uporabnike. Ta razlog - poleg ostalih - je delegate odvrnil od namena, da bi
                  Skupščini SR Slovenije predlagali sprejem zakona za pokrivanje dela stroškov
                  enostavne reprodukcije elektrogospodarstva in premogovništva v tem trenutku.</p>
               <p>Zato je skupščina Posebne interesne skupnosti na včerajšnjem zasedanju sprejela z
                  namenom, da se zagotovi del stroškov za pokrivanje enostavne reprodukcije
                  elektrogospodarstva in premogovništva, naslednje izredne ukrepe:</p>
               <p>1. Da se predčasno - to je s 15. majem 1987 - uvedejo višje sezonske tarifne
                  postavke, veljavne na dan 31. marca 1987, ki se uporabljajo do 30. septembra 1987,
                  če v tem času cene električne energije po odlokih Zveznega izvršnega sveta ali po
                  skupnih elementih ne bodo dosegle te ravni. Pri tem podražitev električne
                  energije, ki jo je sprejel Zvezni izvršni svet 8. aprila 1987, ostane v veljavi,
                  vendar se med izvajanjem tega ukrepa ne uporablja, razen za združevanje sredstev
                  za razvoj elektrogospodarstva in premogovništva.</p>
               <p>2. Za delno pokritje stroškov pridobivanja premoga za industrijo in široko porabo
                  naj se uporabi del sredstev, ki se zbirajo od teh uporabnikov za razširjeno
                  reprodukcijo s tem, da se od 15. maja 1987 spremeni dosedanja višina prispevka
                  1000 din po toni premoga na 20% od fakturiranega zneska za dobavljeni premog
                  negospodarskim organizacijam združenega dela in široki<pb/>porabi. S tem bi se
                  izenačilo obveznosti teh uporabnikov z obveznostmi organizacij združenega dela
                  gospodarstva.</p>
               <p>Menimo, da sprejeti ukrepi enakomerno obremenjujejo uporabnike glede na porabljeno
                  energijo in tako zagotavljajo enakopraven položaj. Dosežemo pa tudi, da bi bil vir
                  za plačilo pri uporabnikih družbenih sredstev materialni strošek in ne
                  dohodek.</p>
               <p>Vendar pa je potrebno poudariti, da s temi ukrepi ne bo mogoče zagotoviti
                  pokrivanja celotnega izpada prihodka elektrogospodarstva in premogovništva, ampak
                  le del. Pomembno pa je, da se zaradi izpadlega dohodka dodatno ne povečujejo
                  stroški poslovanja. V kolikor ne bodo uveljavljeni skupni elementi, na podlagi
                  katerih se bo oblikovala cena električne energije in premoga, bo Posebna
                  samoupravna interesna skupnost elektrogospodarstva in premogovništva prisiljena
                  posredovati tej skupščini dodatne ukrepe.</p>
               <p>To je naša obveza, ki izhaja iz sklepov te skupščine z dne 18. februarja 1987,
                  kjer se zahteva, da moramo najpozneje do 30. junija 1987 poročati Skupščini SR
                  Slovenije o sanaciji izgub organizacij združenega dela elektrogospodarstva in
                  premogovništva. Hvala.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Besedo imatovariš Milan Krajnik, predsednik Poslovodnega odbora
                  Elektrogospodarske skupnosti, SOZD Maribor. Pripravi naj se dr. Miklavž Kušej.</p>
            </sp>
            <sp>
               <speaker>MILAN KRAJNIK:</speaker>
               <p>Tovariš predsednik, tovarišice in tovariši delegati! V ekspozeju podpredsednika
                  Izvršnega sveta Skupščine SR Slovenije so bile prikazane posledice razkoraka med
                  izhodišči družbenega plana SFR Jugoslavije in vodenja cenovne politike, ki še
                  nadalje slabijo položaj elektrogospodarstva in premogovništva.</p>
               <p>Ob taki politiki nastajajo negativne razlike tako pri udeležencih v skupnem
                  prihodku elektrogospodarstva in premogovništva kot prodaji premoga, o čemer je
                  govoril že Drago Štefe.</p>
               <p>Elektrogospodarstvo in premogovništvo je pripravilo analizo teh posledic in jo je
                  posredovalo svojim samoupravnim organom, Izvršnemu svetu Slovenije in Samoupravni
                  interesni skupnosti.</p>
               <p>V tej analizi družbenoekonomskega položaja elektrogospodarstva smo nakazali
                  variante sanacije - od ureditve cen, možnosti kompenzacije do zakona za pokrivanje
                  izgub, za ISEP pa smo obdelali še varianto predčasne uvedbe zimske sezone.</p>
               <p>Pri vseh variantah smo prikazali prispevek elektrogospodarstva in premogovništva
                  glede na možnosti razmejitev rebalansa, vrednotenje bilanc in drugih ukrepov.
                  Uporabniki so na včerajšnji seji ISEP-a ocenili ta položaj in sprejeli usmeritve -
                  in to za nadaljevanje dela na področju družbene verifikacije rebalansa vrednotenja
                  elektroenergetske bilance za leto 1987, za Pospešitev dialoga med JUGEL-om in ZIS
                  ter za uskladitev enotnih meril in kriterijev za oblikovanje cen električne
                  energije in premoga.</p>
               <pb/>
               <p>Glede načina pokrivanja izpadlega prihodka pa so bili mnenja, da jim je najbližja
                  varianta predčasne uveljavitve zimske tarife glede na to, da ta zajema porabnike
                  po porabljeni kilovatni uri in iz materialnih stroškov, kar je v skladu tudi z
                  usmeritvami te skupščine.</p>
               <p>Seveda pa ta varianta le delno rešuje problem ob nekaterih vprašanjih, ki jih je
                  potrebno še dokončno opredeliti. Zato bosta elektrogospodarstvo in premogovništvo
                  ter skupščina ISEP še dograjevala ukrepe adekvatno tekočim ekonomskim razmeram in
                  predvidela tudi druge ukrepe, pri tem pa ni izključen zakonski poseg.</p>
               <p>V elektrogospodarstvu menimo, da je potrebno realizirati 12. sklep, ki smo ga
                  dobili na mizi, poročila skupine delegatov vseh zborov in da tudi skupščina preko
                  svojega skupščinskega mehanizma v Sloveniji in Jugoslaviji opozori na posledice
                  politike ZIS in zahteva tako rešitev, ki bo uveljavila z Zveznim izvršnim svetom
                  usklajene elemente za oblikovanje električne energije in premoga.</p>
               <p>To se mora izpeljati v času, ki je predviden, da Zvezni izvršni svet obvesti
                  Skupščino SFRJ o odloku oziroma morebiti predloži zakon o maksimiranju cen za to
                  področje. Hvala lepa.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Besedo ima tovariš dr. Miklavž Kušej, socialno-zdravstveno področje,
                  3. okoliš, Ljubljana Vič-Rudnik, pripravi naj se Drago Cafnik.</p>
            </sp>
            <sp>
               <speaker>DR. MIKLAVŽ KUŠEJ:</speaker>
               <p>Spoštovane delegatke in delegati! Ko je skupina obravnavala informacijo o tekočih
                  gospodarskih gibanjih, je podprla vsa tista prizadevanja, ki so jih delegati pred
                  nami že podpirali, je pa želela informirati delegatski zbor o nekaterih slabo
                  razumljivih formulacijah, ki se tičejo družbenih dejavnosti. V gradivu, ki smo ga
                  danes dobili, sem zasledil, da je v 17. točki poročila skupine delegatov za
                  spremljanje uresničevanj planskih aktov že popravljen del besedila, h kateremu smo
                  imeli pripombo, seveda, če bo predlog sprejet.</p>
               <p>Vendar menim, da sem dolžan predstaviti našo pripombo takšno, kot smo jo
                  oblikovali takrat, ko še nismo imeli vseh podatkov.</p>
               <p>Ko govori o področju osebnih dohodkov, informacija navaja, da bodo morali
                  zaposleni v družbenih dejavnostih in ostali uporabniki družbenih sredstev počakati
                  na povečanje osebnih dohodkov toliko časa, da bo izkazana rast poprečnega osebnega
                  dohodka v gospodarstvu po periodičnem obračunu za prvih devet mesecev.</p>
               <p>To je za delavce v teh dejavnostih nesprejemljivo, saj ugotavljamo, da
                  usklajevanje osebnih dohodkov, zaposlenih v družbenih dejavnostih, z osebnimi
                  dohodki zaposlenih v gospodarstvu, dejansko še vedno ni uresničeno. Indeksi
                  kažejo, da je v gospodarstvu indeks osebnih dohodkov približno 120, v družbenih
                  službah, pa nekaj čez 130. To naj bi dokazovalo, kako smo v družbenih dejavnostih
                  hitreje dvigovali osebne dohodke kot drugje, vendar moramo pri tem upoštevati
                  izhodiščni indeks. Če izhajaš iz 08 in se dvigne indeks na 1,3 se je za tistega,
                  ki je začel z 08, dohodek dvignil na indeks 104, torej le za 4 indeksne<pb/>točke,
                  nasproti onemu, ki je startal z indeksom 1 oziroma 100, so tako družbene
                  dejavnosti še vedno za približno 15 indeksnih točk za gospodarstvom.</p>
               <p>Iz analize o gibanju ravni osebnih dohodkov delavcev v družbenih dejavnostih, v
                  primerjavi z ravnijo osebnih dohodkov delavcev v gospodarstvu v letu 1986, ki jo
                  je izdelal Zavod za družbeno planiranje Ljubljana marca letos, je razvidno, da so
                  zaostajanja v zadnjih treh mesecih preteklega leta sicer manjša, niso pa
                  odpravljena. Še vedno zaostajajo naslednje dejavnosti: socialno varstvo otrok in
                  mladine - indeks je minus 20, ambulantno poliklinično in dispanzersko varstvo -
                  minus 14, preventivno zdravstveno varstvo - minus 10, osnovno izobraževanje -
                  minus 9,5, otroško varstvo - minus 7 in srednješolsko izobraževanje - minus 6. Pri
                  tem je izhodišče indeks ena oziroma 100 v gospodarstvu.</p>
               <p>Raven osebnih dohodkov delavcev v družbenih dejavnostih, v primerjavi z
                  gospodarstvom glede na izplačane osebne dohodke v mesecu decembru - ki pa je bil
                  nekoliko boljši zaradi določenih proračunov - pa izkazuje naslednje zaostajanje:
                  dejavnost zavoda za dnevno bivanje otrok - minus 15, osnovno izobraževanje - minus
                  1,4, zdravstveno varstvo - minus 4,5, zdravstvena preventiva - minus 1,6,
                  ambulantno poliklinično in dispanzersko varstvo - minus 19, socialno varstvo otrok
                  in mladine - minus 17 in socialno delo - minus 14.</p>
               <p>To so nekateri podatki, ki smo jih zbrali. Menimo, da tisto zaostajanje, ki je v
                  indeksu prikazano okoli minus 5, ne boli nikogar od nas. Hvala lepa.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Besedo imaDrago Cafnik, s področja državnih organov, 4. okoliš,
                  Maribor Rotovž. Pripravi naj se Milan Ditrih.</p>
            </sp>
            <sp>
               <speaker>DRAGO CAFNIK:</speaker>
               <p>Tovariš predsednik, tovarišice in tovariši delegati! Delegati podpiramo
                  ugotovitve, stališča in sklepe, posredovane za današnjo sejo k tej točki dnevnega
                  reda, a imamo naslednjo pripombo. Na posamezne ugotovitve smo delegati opozarjali
                  že pri sprejemanju resolucij in izvedbenih dokumentov, pa se naše pripombe niso
                  upoštevale. Sedaj iščemo izhode iz težkega položaja, v katerem smo se na
                  posameznih področjih znašli. Zato delegati menimo, da je potrebno ugotovitve,
                  stališča in sklepe dopolniti tudi z ugotavljanjem odgovornosti vseh tistih, ki so
                  bili na posamezne probleme v taki ali drugačni obliki pravočasno opozorjeni tudi
                  iz delegatske baze, pa se jim ni zdelo vredno posamezne pripombe, strokovno
                  proučiti in jih temu ustrezno vnesti v našo normativno urejenost. Menimo, da je
                  potrebno prenehati z nenehnim ugotavljanjem odstopanj od zastavljenih ciljev in
                  zaradi tega posegati z dodatnimi administrativnimi ukrepi, namesto da bi poiskali
                  odgovore in odgovornosti za neizvajanje skupne politike in to od OZD do republike
                  in federacije. Hvala.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala. Besedo ima MilanDitrih, gospodarsko področje 42. okoliš Maribor Tezno,
                  pripravi naj se Andreja Črnak-Meglič.</p>
            </sp>
            <pb/>
            <sp>
               <speaker>MILAN DITRIH:</speaker>
               <p>Tovariš predsednik, tovarišice in tovariši delegati! Ko je skupina delegatov 42.
                  okoliša obravnavala informacijo Izvršnega sveta, se je ustavila pri problematiki
                  uspešnosti poslovanja, produktivnosti in težavah v proizvodnji Tovarne kemičnih
                  izdelkov Pinus. To vam v celoti predstavljam z namenom, da bi čimprej posvetili
                  navedenim problemom vso pozornost, da bi delovna organizacija še naprej lahko
                  zadržala proizvodnjo in bi poslovala gospodarno.</p>
               <p>Tovarna kemičnih izdelkov Pinus ima v svojem programu sredstva za varstvo rastlin,
                  poraba teh sredstev pa je vezana na sezono. Do leta 1986 je Tovarna kemičnih
                  izdelkov Pinus lahko izpolnjevala svoje obveznosti, saj so kot deviznemu pasivcu
                  bila dodeljena tudi sredstva po družbenem dogovoru, ki je do leta 1985 urejal
                  preskrbo sredstev za varstvo rastlin, umetnih gnojil, detergentov in drugih
                  proizvodov, ki so pomembni za vso državo. Leto 1986 je Pinus končal s še
                  zadovoljivim rezultatom. V letu 1987 pa se v prvem trimesečju že kaže izguba in po
                  sedanjih tendencah razvoja ne bo mogoče predvidevati dobrega poslovnega rezultata
                  za leto 1987. Težave so iz naslednjih razlogov:</p>
               <p>Pinus kot pasivec uvaža več surovin kakor pa prigospodari deviz z lastnim izvozom
                  in je zaradi tega v celoti odvisen od deviznih sredstev, ki jih lahko kupi
                  Kreditna banka Maribor od Narodne banke. V okviru dodeljenih vsot TKI Pinus do
                  danes ni uspela pokriti vseh potrebnih izdelkov za spomladansko setev in iz
                  sredstev, ki jih je dobila v zadnjih treh mesecih, bo lahko pokrivala samo
                  določene potrebe v Sloveniji. Izpad te proizvodnje bo povzročil na območju
                  Jugoslavije hude motnje, zato je vprašljiva pravočasna oskrba. V celoti je
                  nerešeno vprašanje zagotavljanja deviz za jesensko dobavo surovin in za
                  spomladansko setev 1988. leta. Opozarjamo, da je tržišče sedaj založeno zaradi
                  zalog iz jesenske proizvodnje, kajti proizvodnja in potrošnja sredstev za zaščito
                  rastlin je sezonska. To se pravi, da je proizvodnja od septembra predhodnega leta
                  do maja naslednjega leta, potrošnja pa od marca do maja. Financiranje
                  pripravljenih zalog je zato zelo težavno. Proizvodnja sredstev za varstvo rastlin
                  ni vključena v dejavnosti, ki bi se lahko financirale iz kreditov primarne emisije
                  in izven mesečnih bančnih limitov. Pinus lahko za financiranje sredstev za varstvo
                  koristi pri kreditni banki samo medmesečne kredite, ki jih je potrebno ob koncu
                  meseca vrniti, in premostitveni krediti organizacij združenega dela dosegajo
                  stroške, ki jih proizvodna sredstev za varstvo rastlin ne morejo več
                  prenašati.</p>
               <p>Vse vloge grupacije proizvajalcev sredstev za varstvo rastlin v okviru Gospodarske
                  zbornice SFRJ za vključitev proizvodnje sredstev za varstvo rastlin v tiste
                  skupine dejavnosti, ki so financirane iz primarne emisije, do sedaj niso bile
                  upoštevane, kar bo tudi onemogočalo pripravljanje novih proizvodov.</p>
               <p>Cene sredstev za varstvo rastlin so med tistimi, ki jih direktno odobri Zvezni
                  zavod za cene, in so se leta 1986 povečale za 46%, kar je daleč pod poprečjem
                  celotne industrije. V letu pa le za 19%, kar tudi ne predstavlja posebne
                  vrednosti, kajti 19% je odobrenih za celo leto, Pinus pa proda vso proizvodnjo do
                  maja.</p>
               <pb/>
               <p>Poprečen delež devizne vrednosti pri sredstvih za varstvo rastlin znaša v TKI
                  Pinus 70%, to je 14 milijonov dolarjev letno. Ob visokih obrestnih stopnjah za
                  vzdrževanje zalog in za nabavo surovin takšna politika cen do te proizvodnje ni
                  opravičljiva in delovna organizacija nima nobenih možnosti, da bi iz drugih virov
                  lahko nadomestila surovine.</p>
               <p>Plačevanje v inozemstvo poteka izredno počasi, v glavnem prek medobčinskih
                  kreditnih linij. Pri tem nastanejo velike tečajne razlike, ki jih cene ne
                  pokrivajo, in to povečuje stroške.</p>
               <p>V takšnih pogojih gospodarjenja mora delovna organizacija nujno zmanjševati
                  proizvodnjo za domača kmetijstva in iskati dopolnilno zaposlitev z deli za
                  inozemske partnerje in delno za izvoz. Poudarjamo, da je na problematiko
                  uspešnosti poslovanja in proizvodnje v TKI Pinus treba gledati v sklopu celotne
                  kmetijske proizvodnje, saj je v SR Sloveniji proizvodnja kmetijstva povezana s 70%
                  proizvodnjo Pinusa, v Jugoslaviji pa s 15%. Četudi je jugoslovansko kmetijstvo,
                  skupaj z živilsko predelovalno industrijo zelo pomemben dejavnik v jugoslovanskem
                  izvozu in je v svojih reprodukcijskih materialih odvisno od uvoza, to v celotnem
                  sklopu ni povezano s problematiko proizvajalca sredstev za varstvo rastlin.
                  Kolektiv je že do sedaj napravil vse, kar je za izboljšanje položaja v njegovih
                  močeh. Nima pa nobenega vpliva na vse ostale pogoje gospodarjenja in zaradi tega
                  apelira na delegate, da bi čimprej posvetili navedenim problemom vso pozornost, da
                  bi delovna organizacija še naprej lahko zadržala to proizvodnjo in rentabilno
                  poslovala. Hvala lepa.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Zadnjaprijavljena razpravljalka je tovarišica Andreja Črnak-Meglič,
                  predsednica skupnosti otroškega varstva Slovenije. Prosim!</p>
            </sp>
            <sp>
               <speaker>ANDREJA ČRNAK-MEGLIČ:</speaker>
               <p>Tovariš predsednik, tovarišice in tovariši delegati! Dovolite mi, da se vključim v
                  vašo razpravo z nekaterimi pojasnili glede na stališča, zapisana v informaciji
                  Izvršnega sveta, ki bi lahko pomenila dolgoročne posledice tudi za politiko na
                  področju otroškega varstva. Namreč, v tej informaciji je tudi določilo, da ne
                  smemo širiti programov in pravic.</p>
               <p>V tem zboru Skupščine je ob sprejemanju resolucije za lansko leto bila dana
                  pobuda, da je potrebno krivice na področju nadomestil za porodniški dopust nujno
                  rešiti. Ta problem poznamo tudi v Skupnosti otroškega varstva, zato smo že lani
                  sprožili določene aktivnosti, da bi se te krivice dejansko odpravile. 12. maja naj
                  bi bila skupščina Skupnosti otroškega varstva, na kateri naj bi sprejeli rešitev
                  za ta problem, ki smo ga verificirali tako prek naših delegatskih teles kakor tudi
                  prek družbenopolitičnih organizacij. Soglasno podporo so dali spremembam ustrezni
                  organi sindikata, mladine in Socialistične zveze delovnega ljudstva.</p>
               <p>Zato menim, da bi bilo potrebno to pravico - to ni širitev pravic, ampak popravek
                  krivic - iz tega določila izvzeti in pustiti, da po delegatski poti te stvari
                  končno rešimo. V<pb/>nasprotnem primeru bi to pomenilo samo odlašanje reševanja
                  nujnega problema.</p>
               <p>Intervencijski zakon govori o pravicah, ki so bile zakonsko zagotovljene v obsegu
                  leta 1986. Torej je to pravica, ki je bila garantirana že v lanskem letu, pa ni
                  bila realizirana zaradi same tehnike izpeljave.</p>
               <p>Prav tako intervencijski zakon iz omejitev izvzema sredstva za denarna nadomestila
                  - to pa so denarna nadomestila. Naša naloga bi bila doseči ustrezno interpretacijo
                  pri izpeljavah to je pri službah SDK. Dali smo že svoje predloge, vendar
                  dokončnega odgovora še nimamo.</p>
               <p>Skratka, kljub obstoječi intervencijski zakonodaji menimo, da lahko izpeljemo to
                  rešitev in ta problem črtamo z dnevnega reda.</p>
               <p>Ena od alternativnih rešitev, ki jih pripravljajo razna telesa, bi rešila ta
                  gordijski vozel na ta način, da bi se nadomestila z porodniški dopust valorizirala
                  podobno kot bolniške. To se pravi, osnove iz preteklega leta, ki se valorizira z
                  indeksi rasti osebnih dohodkov v delovni organizaciji. Lahko vam jamčim, da to ni
                  nikakršna rešitev, ampak zgolj kozmetična operacija. Naše natančne analize so
                  pokazale, kje je izvor zaostajanja nadomestil. Ta pa je ravno v poprečju lanskega
                  leta, ki ga je dosegla porodnica. Vi veste, da delovne organizacije začnejo leto z
                  osnovami iz konca leta. Porodnica pa starta s povprečjem kompletnega leta, kar
                  pomeni, da lahko ob tako visoki rasti osebnih dohodkov, kot je bila lani, ima a
                  priori že v začetku 50% zaostanek svojega nadomestila. Čeprav so valorizacije
                  mesečne, tega zaostanka ni moč kompenzirati s sedanjim mehanizmom.</p>
               <p>Če se danes opredelimo, da tudi rešitev nadomestil za porodniški dopust zapade pod
                  določilo, da programov in pravic ne sme širiti, potem to pomeni, da še naprej
                  zavzeto postavljamo porodnice v neenakopraven položaj z ostalimi delavci. To pa v
                  situaciji, za katero vemo, da ne bo rožnata za nikogar in da se bodo poslabšale
                  življenjske razmere, temu segmentu pa zadala še toliko večji udarec. Hvala
                  lepa.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Pismenihprijav za razpravo ni več. Želi še kdo razpravljati? (Nihče.)
                  Pisne razprave so oddali delegati iz Ajdovščine, Žalca, Lenarta - to je iz
                  kmetijskega področja, z gospodarskega področja pa delegati Ljubljane Šiška, Škofje
                  Loke, Žalca, Idrije, Lendave in Kočevja.</p>
               <p>Če ni več razprav, zaključujem razpravo in prekinjam to točko dnevnega reda.</p>
               <p>Člani skupine delegatov: Milan Jovan, Miloš Piščanec in Viktor Ptičar naj se
                  sestanejo v sobi 209 in skupaj z delegati Zbora občin proučijo razpravo ter zboru
                  predlagajo morebitne spremembe, dopolnitve predloženih ugotovitev, stališč in
                  sklepov.</p>
               <p>Ker nas čakajo delegati SIS Izobraževalne skupnosti zaradi usklajevanja, predlagam
                  da preidemo k 5. TOČKI DNEVNEGA REDA - NA PREDLOG ZAKONA O PEDAGOŠKI SLUŽBI.</p>
               <p>Ker je prišel na sejo še en delegat in ker moramo tudi njemu verificirati mandat,
                  bi prosil predsednika Komisije za verifikacijo pooblastil in imunitetna vprašanja,
                  dr. Miklavža Kušeja, da bi dal še eno dodatno poročilo.</p>
            </sp>
            <pb/>
            <sp>
               <speaker>DR. MIKLAVŽ KUŠEJ:</speaker>
               <p>Komisija je med odmorom pregledala pooblastila, o katerih sem že poročal, dobili
                  pa smo še dodatno pooblastilo, in sicer gospodarskega področja, 30. okoliš, Celje,
                  za Pantoš Ljudmilo.</p>
               <p>Pooblastilo je povsem v skladu z vsemi zahtevami in je zdaj prisotnih delegatov
                  148, se pravi, da dva manjkata.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa.</p>
               <p>Pričenjam razpravo na drugo dodatno poročilo. (Ni razprave.) Ker ni razprave, dam
                  na glasovanje.</p>
               <p>Kdo je za? (125 delegatov.) Je kdo proti? (Nihče.) Vzdržani? (Nihče.)</p>
               <p>Ugotavljam, da je tudi to dodatno poročilo soglasno sprejeto.</p>
               <p>Prehajamo k 5. TOČKI DNEVNEGA REDA - NA PREDLOG ZAKONAO PEDAGOŠKI SLUŽBI. Predlog
                  zakona je Skupščini predložil v obravnavo Izvršni svet. Obravnava ga danes tudi
                  Izobraževalna skupnost kot četrti zbor.</p>
               <p>K predlogu zakona sta prejeli stališče in mnenje Republiškega družbenega sveta za
                  vzgojo in izobraževanje in amandma Zakonodajno-pravne komisije k 25. členu, ki je
                  razvidno iz njenega poročila.</p>
               <p>Danes ste na klop prejeli poročilo Komisije za narodnosti in amandmaje Izvršnega
                  sveta Skupščine SR Slovenije k 5., 6., 8., 9. členu in V. poglavju.</p>
               <p>Predstavnik Izvršnega sveta k tej točki dnevnega reda je tovariš Boštjan Zgonc,
                  namestnik predsednika Republiškega komiteja za vzgojo in izobraževanje ter telesno
                  kulturo, ki bo imel uvodno besedo. Prosim.</p>
            </sp>
            <sp>
               <speaker>BOŠTJAN ZGONC:</speaker>
               <p>Tovariš predsednik, tovarišice in tovariši delegati! Zakon o pedagoški službi iz
                  leta 1969, delno popravljen leta 1974, je nujno potreben prenove. Spremenili so se
                  namreč mnogi pogledi na šolo in na vlogo pedagoških delavcev, spremenili pa so se
                  v tem času tudi vsi zakoni, ki urejajo posamezna področja vzgoje in izobraževanja
                  v naši republiki.</p>
               <p>Najmanj skladna s sedanjim časom je naravnanost veljavnega zakona, ki se kaže v
                  njegovi osredotočenosti na vprašanje nadzora in je še bolj očitna, če jo postavimo
                  v sobesedilo zakona o sistemu državne uprave.</p>
               <p>V pripravi novega predpisa smo v prvi vrsti sledili cilju, da bi uveljavili
                  sodobnejši tip funkcije družbene kontrole v šolstvu kot sferi nespornega posebnega
                  družbenega interesa.</p>
               <p>V predlogu zakona se to kaže v močno poudarjenih svetovalnih nalogah, ki
                  sestavljajo glavnino pedagoške službe. Tudi v posebnih določbah o pedagoškem
                  nadzoru se le-to praviloma prevaja v metodo svetovanja.</p>
               <pb/>
               <p>V tem smislu predlog zakona pravzaprav povzema že uveljavljeno prakso o delovanju
                  Zavoda SR Slovenije za šolstvo od leta 1980 naprej, ko so pedagoški svetovalci le
                  zelo poredkoma sklicujejo na posebna pooblastila in so redki na tej osnovi
                  izrečeni ukrepi.</p>
               <p>Tudi v javni razpravi o osnutku ali predlogu zakona niso bili omenjeni takšni
                  primeri. Že sam prenos poudarka na svetovanje pomeni bistveno drugačno upoštevanje
                  samostojne ustvarjalne vloge pedagoških delavcev - med njimi tudi šolskih
                  svetovalnih delavcev, ravnateljev kot pedagoških vodij ter strokovnih in
                  znanstvenih organizacij, ki se ukvarjajo z vzgojno -izobraževalnim področjem.</p>
               <p>Ob vseh spremembah, ki jih prinaša predlog zakona, pa ohranjamo kontinuiteto
                  Zavoda RS Slovenije za šolstvo, ki ima svoje korenine v tradiciji slovenske
                  pedagoške službe. O primernosti takšnega ravnanja nas prepričujejo tudi
                  primerjalne analize v drugih republikah, kjer so se pred leti odločili za
                  dezintegracijo glavnih funkcij pedagoške službe in danes ugotavljajo, da stvar ni
                  povsem uspela.</p>
               <p>Menimo, da s tem sledimo osnovni smeri, ki jo je za razvoj vzgoje in izobraževanja
                  v zadnjih letih začrtala slovenska skupščina, da je treba doseči konsolidacijo
                  šolstva in se zato izogibati radikalnim rezom v njegovo strukturo. Pedagoška
                  služba je pri vsem tem pomembna stalnica, ki je ne sme izpodriniti
                  voluntarizem.</p>
               <p>Prek mnogih stališč in pripomb v javni razpravi vdirajo v problematiko zakona o
                  pedagoški službi širši problemi šolstva, ki zadevajo gmotni položaj, programska
                  neskladja, manjkajoče ali pomanjkljive učbenike, praksi odmaknjeno in notranje
                  nepovezano raziskovalno delo o vzgoji in izobraževanju, kadrovski problemi šol,
                  merila in standardi - s posebnim ozirom na učno obveznost učiteljev, status
                  organizacij za izobraževanje odraslih in podobno.</p>
               <p>Vsa ta vprašanja imajo svojo pomembno težo, vendar niso rešljiva v okviru zakona o
                  pedagoški službi. Zagotovo pa je potrebno z zakonom razrešiti vprašanje
                  materialnih in kadrovskih pogojev za delovanje pedagoške službe, kar sledi tudi iz
                  zadnjega poglavja obrazložitve.</p>
               <p>Povezovanje zakona o pedagoški službi s predvidenimi spremembami zakona o
                  usmerjenem izobraževanju ima nedvomno svojo podlago, saj bosta oba predpisa
                  izhajala iz enakih izhodišč, ki jih je o vzgoji in izobraževanju v zadnjih letih
                  sprejela republiška skupščina.</p>
               <p>Pri tem pa je treba upoštevati, da je zakon o pedagoški službi povezan vsaj še s
                  šestimi drugimi šolskimi zakoni in tako z napovedanimi spremembami enega od njih
                  ni mogoče pogojevati sedaj potekajočega postopka.</p>
               <p>Osnovno razhajanje, s katerim smo soočeni o predlogu zakona, zadeva vprašanje, ali
                  naj se s pedagoškim nadzorom preverja strokovnost vzgojno-izobraževalnega dela ali
                  ne. Del predlogov namreč zahteva formalno šolsko inšpekcijo, izločeno iz Zavoda RS
                  Slovenije za šolstvo, ki bi se pretežno zreducirala na nadzor nad uresničevanjem
                  predpisov, drugi del predlogov pa sicer ne zanika potrebe po strokovnosti nadzora,
                  vendar zahteva obvezno<pb/>personalno ločitev. To bi praktično pomenilo podvojitev
                  obsega dela v zavodu za šolstvo z vsemi kadrovskimi in materialnimi učinki, ki jih
                  v krajšem času ne bi bilo mogoče obvladati.</p>
               <p>Pri tem predlagatelj tudi meni, da se zahteve o nezdružljivosti nadzora s
                  svetovalnim delom opirajo predvsem na možne situacije ne pa na stvarne razmere,
                  saj ravno dolgoletna uspešna praksa potrjuje, da skupno opravljanje obeh funkcij
                  ne povzroča konfliktne situacije.</p>
               <p>Splošno znano dejstvo je, da v praksi vedno prevladuje svetovalno delo, le v
                  sorazmerno redkih primerih pa se pojavljajo tudi primeri, kjer je za učinkovito
                  razreševanje potrebno tudi ukrepanje.</p>
               <p>Predlagatelj je pri pripravi zakonskega predloga skušal v največji možni meri
                  vzpodbuditi povezovanje vseh strokovnih dejavnikov v skupni skrbi za razvoj in
                  inovativnost v vzgoji in izobraževanju, zato je tudi sprejemal vse tiste pobude in
                  predloge ter jih vključil v besedilo predloga. Tiste pobude in predloge, ki so
                  bili izraženi po preložitvi zakonskega besedila, pa je povzel v svojih amandmajih,
                  ki jih je posredoval skupščinskim zborom.</p>
               <p>Glede na večinsko opredelitev v dosedanji obravnavi zakona pa ni mogel sprejeti
                  predlogov, ki odstopajo od temeljne zasnove zakona o dveh bistvenih sestavinah, to
                  je, da je pedagoški nadzor strokovni nadzor in se opravlja skupaj s svetovalnim
                  delom.</p>
               <p>Tako stališče je na svoji zadnji seji sprejel tudi Strokovni svet SR Slovenije za
                  vzgojo in izobraževanje, ki ga je imenovala Skupščina.</p>
               <p>Tovarišice in tovariši delegati! Predlagam, da predlog zakona obravnavate in ga
                  skupaj z amandmaji, ki jih je dal predlagatelj, sprejmete, podpiramo pa tudi
                  amandma Zakonodajnopravne komisije.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Želi besedopredstavnik skupine delegatov za družbene dejavnosti? (Da.)
                  Prosim, Franc Lipoglavšek.</p>
            </sp>
            <sp>
               <speaker>FRANC LIPOGLAVŠEK:</speaker>
               <p>Tovariš predsednik, tovarišice in tovariši delegati! skupina delegatov vseh zborov
                  Skupščine za družbene dejavnosti je dvakrat obravnavala predlog zakona o pedagoški
                  službi. Prvič smo obravnavali 7. aprila 1987 in drugič 22. aprila 1987 - danes
                  neposredno pred zasedanjem vseh treh zborov.</p>
               <p>Na prvi obravnavi je ugotavljala, kako je predlagatelj predlogu zakona upošteval
                  predloge, pripombe in stališča delovnih teles, zborov Skupščine, skupščine
                  Izobraževalne skupnosti Slovenije in skupin delegatov ter iz razprav delegatov in
                  zborih k osnutku zakona. Skupina je ugotovila, da je predlagatelj v predlogu
                  zakona upošteval večina pripomb in predlogov iz teh razprav oziroma je v
                  obrazložitvi pojasnil, katerih in zakaj ni sprejel.</p>
               <p>Delegati so bili tudi seznanjeni s stališči in mnenji, ki jih je oblikoval
                  Republiški družbeni svet za vzgojo in izobraževanje ob obravnavi predloga zakona
                  ter v tej zvezi tudi<pb/>ponovni obravnavi o primernosti združevanja razvojne,
                  svetovalne in nadzorne funkcije.</p>
               <p>Republiški svet je rešitve v predlogu zakona podprl ob ločenem mnenju delegatov
                  Republiške konference ZSM Slovenije. Predstavnik Republiške konference ZSM
                  Slovenije je tudi na seji skupine delegatov seznanil delegate z njihovimi
                  pripombami, s čimer je sprožil razpravo o združljivosti razvojne, svetovalne in
                  nadzorne funkcije v Zavodu RS Slovenije za šolstvo.</p>
               <p>Skupina delegatov je ugotovila, da gre za konceptualno vprašanje, ki je bilo v
                  Skupščini razčiščeno že pred obravnavo za izdajo zakona, ter ugotovila, da je bila
                  v sklepih zborov v dveh predhodnih fazah zakonodajnega postopka nesporno podprta
                  taka rešitev, kot jo predlaga predlagatelj v predlogu zakonu. Predstavnik ZSM
                  Slovenije je predložil še druge pripombe, o katerih pa naj bi predlagatelj
                  predhodno zavzel svoje stališče, zato je skupina delegatov ob prvi obravnavi
                  zakonskega predloga - to je 7. aprila 1987 - preložila opredeljevanje do tega
                  predloga, dokler ne dobi stališča Izvršnega sveta do teh pripomb.</p>
               <p>Na drugi obravnavi - to je 22. aprila 1987 je skupina delegatov obravnavala
                  predlog amandmajev Izvršnega sveta Skupščine SR Slovenije, ki upoštevajo tiste
                  pripombe ZSM Slovenije, ki ne pomenijo odstopanja od koncepta zakona, vsebinsko pa
                  povzemajo tudi amandmaje Izobraževalne skupnosti Slovenije k 19. členu.</p>
               <p>Delegati so bili seznanjeni tudi z amandmajem Zakonodajno</p>
               <p>-pravne komisije k 25. členu. Skupina delegatov je podprla vse amandmaje in
                  predlaga delegatom zborov in skupščini Izobraževalne skupnosti Slovenije, da
                  predlog zakona s predloženimi amandmaji sprejmejo. Seveda pa se o nekaterih, še
                  vedno odprtih vprašanjih, razpravlja tudi ob spremembah zakona o usmerjenem
                  izobraževanju. To pa pomeni, da bodo te rešitve lahko - v kolikor bodo podprte -
                  sprejete tudi v tem zakonu.</p>
               <p>Prav tako bi želel delegate seznaniti, da je predstavnik ZSM Slovenije po
                  usklajevanju na današnji skupni seji soglašal s takim načinom in tudi sprejemom
                  zakona s predloženimi amandmaji.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Pisnih prijav ni. Pisno razpravo so pa oddali delegati iz občine
                  Maribor Tabor. Želi kdo besedo? Prosim, tovariš Jože Žumer, prosvetno-kulturno
                  področje, 6 okoliš, Piran.</p>
            </sp>
            <sp>
               <speaker>JOŽE ŽUMER:</speaker>
               <p>Tovariš predsednik, tovarišice in tovariši delegati! Samo na nekaj bi rad
                  opozoril. Menim, da so stvari še vedno nepremišljene in to utemeljujem z
                  naslednjim.</p>
               <p>Če je bila v preteklosti svetovalna in raziskovalna funkcija neovirana s sedanjim
                  zakonom, potem je vprašanje, zakaj se ni v tolikšni meri tudi razvijala oziroma,
                  če se je razvijala, lahko zakon tudi ostane.</p>
               <p>To je eno in drugo - če pozorno poslušamo utemeljitev za neločevanje teh
                  posameznih funkcij, nam je edina oprijemljiva utemeljitev ta, da bi se s tem
                  povečalo število delavcev. Če pa ostanemo pri enakem številu delavcev - kar najbrž
                  sedaj ni<pb/>vprašanje, ampak gre za matematično operacijo - je vprašanje, kaj
                  bodo ti delavci delali. Gre za tri funkcije. Število delavcev se bo najbrž delilo
                  ali pa se bo pomnožilo s številom tri. Torej - to ohranja in ne spreminja dejstva.
                  Če bodo dosedanji delavci predvsem svetovalci in če bo število le-teh enako, kdo
                  bo nadzoroval? Ali pa se bo delo, ki bo v to vloženo, količinsko spremeni. Torej
                  le toliko o tem vprašanju, zaradi tega, ker nadrobnejših informacij o razpravah v
                  drugih okoljih ne poznam. Zdi se mi, da tu še vedno ni nekaj dokončnega in bi o
                  tem veljalo premisliti.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Želi kdo besedo? (Neželi.) Dodatna pojasnila niso potrebna? (Ne.) Ker ne želi
                  nihče več razpravljati, zaključujem razpravo in prehajamo na glasovanje.</p>
               <p>Najprej bomo glasovali o amandmajih Izvršnega sveta. Delegate sprašujem, ali lahko
                  dam na glasovanje ves paket amandmajev Izvršnega sveta ali bomo glasovali o
                  posameznih amandmajih? (Lahko skupaj.)</p>
               <p>Torej dam na glasovanje amandmaje Izvršnega sveta, ki ste jih dobili pisno
                  predložene.</p>
               <p>Kdo je za? (103 delegati.) Je kdo proti? (15 delegatov.) Vzdržani? (13
                  delegatov.)</p>
               <p>Ugotavlja, da so amandmaji Izvršnega sveta k 5., 6., 8., 9. členu ter k V.
                  poglavju predloga zakona sprejeti z večino glasov.</p>
               <p>Zdaj prehajamo na glasovanje o amandmaju Zakonodajno -pravne komisije k 25. členu
                  predloga zakona. Izvršni svet in skupina delegatov se z amandmajem strinjata.</p>
               <p>Kdo je za amandma Zakonodajno-pravne komisije? (103 delegati.) Je kdo proti? (12
                  delegatov.) Vzdržani? (16 delegatov.)</p>
               <p>Ugotavljam, da je tudi amandma Zakonodajno-pravne komisije k 25. členu predloga
                  sprejet z večino glasov.</p>
               <p>Zdaj pa dajem na glasovanje predlog zakona o pedagoški službi v celoti.</p>
               <p>Kdo je za predlog zakona? (82 delegatov.) Je kdo proti? (26 delegatov.) Se je kdo
                  vzdržal? (24 delegatov.)</p>
               <p>Ugotavljam, da je predlog zakona sprejet z večino glasov.</p>
               <p>Ker pa predlog zakona o pedagoški službi ni bil sprejet na skupščini Izobraževalne
                  skupnosti Slovenije, predlagam, da na podlagi drugega odstavka 306. člena
                  poslovnika Skupščine imenujemo usklajevalno komisijo, ki bo predlagala sporazumen
                  predlog za vse tri zbore.</p>
               <p>V usklajevalno komisijo imenujem naslednje delegate: Jurij Mušič, 3. okoliš,
                  Ljubljana Moste-Polje, kot poročevalec Odbora za družbenopolitični sistem našega
                  zbora; Boženo Zigmund, prosvetno-kulturno področje, 13. okoliš, Ljubljana
                  Vič-Rudnik in Jožeta Žumra, t. okoliš, Piran.</p>
               <p>Prehajamo k 3.TOČKI DNEVNEGA REDA - K POROČILU DELEGACIJE SKUPŠČINE SR SLOVENIJE V
                  ZBORU REPUBLIK IN POKRAJIN <pb/>SKUPŠČINE SFRJ O POTEKU USKLAJEVANJA NEKATERIH
                  AKTOV IZPRISTOJNOSTI ZBORA REPUBLIK IN POKRAJIN SKUPŠČINE SFRJ.</p>
               <p>K tej točki ste prejeli informacijo delegacije Skupščine SRS v Zboru republik in
                  pokrajin Skupščine SFRJ o 11. seji Zbora republik in pokrajin, ki je bila 26.
                  februarja 1987, ter o delu delegacije med dvema zasedanjima in poročilo delegacije
                  Skupščine SR Slovenije v Zboru republik in pokrajin na 12. seji Zbora republik in
                  pokrajin Skupščine SFRJ, ki je bila 27. marca 1987.</p>
               <p>Gradivi sta bili objavljeni v Poročevalcu, št. 8. in 9. Ali želi predstavnik
                  delegacije besedo? (Da.) Besedo ima vodja delegacije, tovariš Martin Mlinar.</p>
            </sp>
            <sp>
               <speaker>MARTIN MLINAR:</speaker>
               <p>Tovarišice in tovariši delegati! Delegacija Skupščine SR Slovenije v Zboru
                  republik in pokrajin je o pripravi na sejo Zbora republik in pokrajin 27. marca
                  1987 poročala pisno. Mnogi zakoni, ki so predmet pisnega poročila do 12. seje
                  Zbora republik in pokrajin, niso bili usklajeni, za nekatere pa tudi naša
                  delegacija ni imela dokončnega pooblastila.</p>
               <p>Zato bom v tem ustnem poročilu podal informacijo o nadaljevanju usklajevanja po
                  seji Zbora republik in pokrajin Skupščine SFRJ 27. marca 1987.</p>
               <p>Prvič - zakon o skupnih finančnih organizacijah. Delegacija je v usklajevalnem
                  postopku skoraj v celoti uveljavila temeljne pripombe Skupščine SR Slovenije, tako
                  da je besedilo v Odboru za ekonomske odnose s tujino v celoti usklajeno.
                  Podrobnejša vsebina pripomb je obrazložena v pisnem poročilu, ki je bilo
                  objavljeno v Poročevalcu. Ker naša delegacija ni imela dokončnega pooblastila, da
                  glasuje za predlog zakona, delegacija predlaga zboru, naj jo pooblasti, da da
                  soglasje k predlogu zakona. Predlog sklepa za pooblastilo bo potem prebral
                  predsednik zbora.</p>
               <p>Drugič - strategija tehnološkega razvoja SFRJ. Delegacija je začela z
                  usklajevanjem 16. aprila in končala usklajevanje 17. aprila.</p>
               <p>Ker je Zvezni izvršni svet več dni pred začetkom usklajevanja poslal vsem
                  delegacijam svoja stališča do pripomb republik in pokrajin, smo lahko njegova
                  stališča temeljito proučili in se tudi posvetovali s komitejem za raziskovalno
                  dejavnost in tehnologijo v Izvršnem svetu Skupščine SR Slovenije. Glede stališč
                  Zveznega izvršnega sveta do pripomb smo skupno ugotovili, da Zvezni izvršni svet
                  večino pomembnejših pripomb naše skupščine v celoti ali smiselno upošteva,
                  nekatere pa je zavrnil z ustrezno obrazložitvijo. Zvezni izvršni svet je podobno
                  ravnal s pripombami ostalih republik in pokrajin.</p>
               <p>V usklajevalnem postopku je naša delegacija po eni strani morala paziti, da od
                  Zveznega izvršnega sveta sprejete pripombe ne bi postale vprašljive pri drugih
                  delegacijah, kar se ni dogodilo, in da pripombe drugih ne bi spremenile z našimi
                  pripombami dopolnjenega osnutka dokumenta. Z dokazi smo v razpravi prepričali
                  predlagatelja in ostale delegacije, da so bile nekatere naše, najprej zavrnjene
                  pripombe, le vnešene v dokument. Tako smo iz strategije tehnološkega razvoja
                  uspeli izključiti<pb/>termine enotna in skupna strategija in se v dokumentu govori
                  le o strategiji tehnološkega razvoja SFRJ.</p>
               <p>Pri vlogi republik in pokrajin smo uveljavili pripombo, da v republikah in
                  pokrajinah ni potrebno sprejemati nobenih posebnih planov strategije tehnološkega
                  razvoja - Zvezni izvršni svet pa je že prej odstopil od prvotnega predloga, da
                  morajo republike in pokrajini pripraviti svojo strategijo - temveč da gre za
                  program realizacije strategije tehnološkega razvoja Jugoslavije s posebnim
                  poudarkom na smereh in načinih realizacije posameznih znanstvenih disciplin,
                  nujnih za razvoj strategije tehnološkega razvoja Jugoslavije.</p>
               <p>Delegacija je v usklajevalnem postopku uveljavila tudi pripombo, ki je bila
                  najprej zavrnjena, in se glasi: "Izgrajen bo enoten sistem znanstveno-tehnoloških
                  informacij kot podsistem družbenega sistema informiranja." Zvezni izvršni svet je
                  najprej predlagal, da se naj ta sistem izgradi kot enoten sistem družbenega
                  sistema informiranja. Ta predlog pa je bil na našo pobudo, s soglasjem ostalih
                  delegacij, zavrnjen in sprejet predlog, ki sem ga pred tem prebral.</p>
               <p>Delegacija je v usklajevanju uveljavila tudi pripombo, da lahko znanstveno
                  raziskovalne inštitucije oblikujejo samostojno konzorcije za posamezne
                  raziskovalne projekte, če za to niso zainteresirane tudi organizacije združenega
                  dela materialne proizvodnje, le za raziskovalne projekte, ki imajo značaj
                  mednarodnega znanstvenega sodelovanja. Na ta način je izključena možnost, da
                  posamezne znanstveno raziskovalne organizacije oblikujejo konzorcije za domače
                  posamezne programe temeljnih raziskav in na tej osnovi ne morejo kandidirati za
                  dopolnilna sredstva iz naslova sredstev za pospeševanje tehnološkega razvoja
                  Jugoslavije brez udeležbe organizacij združenega dela materialne proizvodnje.</p>
               <p>Temeljne raziskave znanstveno raziskovalnih organizacij samo za domače potrebe se
                  financirajo le iz sredstev raziskovalnih skupnosti na osnovi usklajenega programa
                  v zvezni raziskovalni skupnosti Jugoslavije. Takšna rešitev je tudi sedaj
                  veljavna.</p>
               <p>Naša delegacija se je tudi zavzemala za drugačno obravnavo programov ukrepov in
                  podpore razvoja znanosti in tehnologije, kot je predlagal Zvezni izvršni svet. Ta
                  je namreč vztrajal, da je program ukrepov sestavni del odloka o strategiji
                  tehnološkega razvoja SFRJ. Po dolgi razpravi smo se sporazumeli, da se o programu
                  ukrepov ne usklajujemo in program sprejmemo le kot osnovo za aktivnosti pristojnih
                  organov za realizacijo odloka o strategiji tehnološkega razvoja Jugoslavije. Pri
                  pripravi posameznih ukrepov pa naj Zvezni izvršni svet upošteva tudi pripombe
                  republik in pokrajin, če bodo posamezni ukrepi realizirani z zakoni, jih bo
                  predložil Skupščini SFR Jugoslavije, kjer bodo ti predmet usklajevanja. Takšno
                  rešitev, kot sem vam jo predstavil, bo Zbor republik in pokrajin sprejel v
                  posebnem sklepu. Podrobno poročilo o usklajevanju bo pisno, ker je gradivo o tem
                  zelo obsežno.</p>
               <p>Delegacija je odlok o strategiji tehnološkega razvoja SFRJ z odborom za družbeni
                  plan in razvojno politiko uskladila in bo na seji Zbora republik in pokrajin
                  Skupščine SFRJ 29. aprila<pb/>1984 dala soglasje k predlogu odloka o strategiji
                  tehnološkega razvoja Jugoslavije.</p>
               <p>Tretjič - zakon o odložitvi vračila kreditov in drugih plačil pooblaščenih bank za
                  območje SR Makedonije, SR Črne gore in SAP Kosovo.</p>
               <p>Delegacija je v nadaljevanju usklajevanja uveljavljala pripombo Skupščine SR
                  Slovenije, da je potrebno sredstva, ki jih organizacije združenega dela v teh
                  družbenopolitičnih skupnostih dobijo iz naslova tečajnih razlik, uporabiti tudi za
                  delno zmanjšanje obsega kreditov, ki so predmet odlaganja po tem zakonu.</p>
               <p>Osnovna pripomba naše skupščine je bila, da zakonske rešitve ne smejo delovati
                  inflatorno, zato je Zvezni izvršni svet predlagal, da se ta sredstva vključijo v
                  okvire limitov plasmajev teh bank. Tako se je ugodilo naši zahtevi in je zato dala
                  naša delegacija na osnovi pooblastila soglasje k zakonu.</p>
               <p>Četrtič - zakon o preložitvi vračanja anuitet za kredite, dane organizacijam
                  združenega dela z območja SR Črne gore, SR Makedonije in SAP Kosovo iz sredstev
                  Sklada federacije za kreditiranje hitrejšega razvoja gospodarsko manj razvitih
                  republik in avtonomne pokrajine Kosovo, ki zapadejo v obdobju 1987-1990, in zakon
                  o spremembah in dopolnitvah zakona o sredstvih Sklada federacije za kreditiranje
                  hitrejšega razvoja gospodarsko manj razvitih republik in avtonomne pokrajine
                  Kosovo v obdobju 1986-1990.</p>
               <p>V drugem krogu usklajevanja ni prišlo do bistvenih sprememb glede na vsebino
                  pisnega poročila delegacije, ki je bila objavljena.</p>
               <p>V nadaljevanju usklajevanja bo delegacija še naprej uveljavljala pripombe naše
                  skupščine ter postopala v okviru pooblastila in skupaj z drugimi delegacijami
                  iskala ustrezne rešitve.</p>
               <p>Petič – zakon o spremembah in dopolnitvah zakona o kritju tečajnih razlik iz
                  nekaterih zunanjih kreditov. Delegacija je v postopku usklajevanja uveljavljala
                  pripombe naše skupščine. Zvezni izvršni svet je v osnutku odloka o predračunu
                  prihodkov in odhodkov tečajnih razlik iz določenih zunanjih kreditov predlagal
                  povečanje obsega teh sredstev od 191 milijard dinarjev na 201,46 milijarde
                  dinarjev. To povečanje naj bi se po predlogu Zveznega izvršnega sveta pokrivalo -
                  v celoti gre za nekaj več kot 10 milijard dinarjev - s kotizacijo republik in
                  pokrajin. V postopku usklajevanja je Zvezni izvršni svet na pripombe naše in
                  nekaterih drugih delegacij predlagal, da se povečan obseg sredstev za 10,46
                  milijarde dinarjev pokriva: 5,7 milijarde iz izvirnih prihodkov federacije, 4,76
                  milijarde pa s kotizacijami republik in pokrajin. Zaradi te spremembe v predlogu
                  Zveznega izvršnega sveta, ki je nastala v postopku usklajevanja, meni naša
                  delegacija naslednje :</p>
               <p>Delegacija predlaga, da Skupščina SR Slovenije soglaša z osnutkom odloka o
                  spremembah in dopolnitvah odloka o predračunu prihodkov in odhodkov tečajnih
                  razlik iz določenih zunanjih kreditov za leto 1987, ki ga je predložil Zvezni
                  izvršni svet Skupščini SFRJ, po katerem se povečajo sredstva v tem odloku z 191
                  milijard dinarjev na 201,46 milijarde dinarjev, skupaj s<pb/>stališčem Zveznega
                  izvršnega sveta z dne 26. marca 1987, da se to povečanje pokrije tako, da se 5,7
                  milijarde dinarjev zagotovi iz izvirnih prihodkov federacije in le 4,76 milijarde
                  dinarjev iz kotizacije republik in pokrajin.</p>
               <p>Delegacija tudi predlaga, da jo skupščina pooblasti za nadaljevanje usklajevanja
                  zakona o kritju tečajnih razlik iz naslova zunanjih kreditov in prej omenjenega
                  odloka. Pri tem je potrebno poudariti, da Skupščina SR Slovenije podpira osnutek
                  zakona o kritju tečajnih razlik iz naslova zunanjih kreditov, kot je bil predložen
                  v postopek Skupščini SFRJ februarja 1987, in do katerega je naša skupščina že
                  zavzela svoje pozitivno stališče na sejah zborov marca letos.</p>
               <p>Skupščina SR Slovenije pa odklanja širitev pravic izven okvira, opredeljenega v
                  osnutku zakona, ki ga je predlagal Zvezni izvršni svet.</p>
               <p>Na osnovi tega poročila delegacija predlaga, da jo Skupščina SR Slovenije
                  pooblasti, da da soglasje tudi k osnutku in predlogu odloka o predračunu prihodkov
                  in odhodkov tečajnih razlik iz določenih zunanjih kreditov za leto 1987, skupaj s
                  stališčem Zveznega izvršnega sveta z dne 26. marca 1987 o zagotavljanju povečanih
                  10,46 milijarde dinarjev. Gre za dva vira financiranja.</p>
               <p>S takšnim predlogom delegacije se strinja tudi Izvršni svet Skupščine SR
                  Slovenije. Vsebino sklepa bo prebral predsednik zbora. Prosim delegate, da
                  sprejmejo pisno in današnje poročilo o delu delegacije z usmeritvami, ki jih
                  predlaga, in potrdijo njeno delo. Hvala lepa.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa, tovarišMlinar. Pričenjam razpravo. Želi kdo besedo? (Ne želi.) Če ne
                  želi nihče razpravljati, zaključujem razpravo in zboru predlagam, da sprejme
                  naslednji sklep:</p>
               <p>Zbor združenega dela Skupščine SR Slovenije se je seznanil z informacijo in
                  poročilom delegacije Skupščine SR Slovenije v Zboru republik in pokrajin Skupščine
                  SFRJ o 11. seji, ki je bila 26. februarja 1987, o delu delegacije med dvema
                  zasedanjima in o 12. seji, ki je bila 27. marca 1987. Zbor ugotavlja, da je
                  delegacija ustrezno uveljavila večino pripomb, stališč in predlogov ter soglaša z
                  njenim delom.</p>
               <p>Želi kdo o tem sklepu razpravljati? (Ne.) Torej lahko</p>
               <p>glasujemo.</p>
               <p>Kdo je za tak sklep, kot sem ga prebral? (118 delegatov.) Je kdo proti? (4
                  delegati.) Vzdržani? (2 delegata.)</p>
               <p>Ugotavljam, da je predlagani sklep sprejet z večino glasov.</p>
               <p>Glede osnutka zakona o skupnih finančnih organizacijah predlagam zboru, da sprejme
                  naslednji sklep:</p>
               <p>1. Zbor združenega dela Skupščine SR Slovenije se je seznanil s poročilom
                  delegacije Skupščine SR Slovenije v Zboru republik in pokrajin Skupščine SFRJ o
                  poteku usklajevanja osnutka zakona o skupnih finančnih organizacijah.</p>
               <p>2. Zbor pooblašča svojo delegacijo v Zboru republik in</p>
               <p>Pokrajin Skupščine SFRJ, da da soglasje k predlogu zakona o Skupnih bankah -
                  prvotni naslov zakona o skupnih finančnih<pb/>organizacijah - v skladu z določilom
                  drugega odstavka 300. člena ustave SFRJ.</p>
               <p>Ali želi kdo o tem razpravljati? (Ne želi. ) Prehajamo na glasovanje.</p>
               <p>Kdo je za ta sklep? (115 delegatov.) Je kdo proti? (3 delegati.) Vzdržani? (6
                  delegatov.)</p>
               <p>Ugotavljam, da je predlagani sklep sprejet z večino</p>
               <p>glasov.</p>
               <p>Glede osnutka odloka o spremembah in dopolnitvah odloka o predračunu prihodkov in
                  odhodkov tečajnih razlik iz določenih zunanjih kreditov za leto 1987 pa zboru
                  predlagam, da sprejme naslednji sklep:</p>
               <p>1. Skupščina SR Slovenije daje soglasje k osnutku odloka o spremembah in
                  dopolnitvah odloka o predračunu prihodkov in odhodkov tečajnih razlik iz določenih
                  zunanjih kreditov za leto 1987, ki ga je Skupščini SR Slovenije predložila
                  Skupščina SFRJ dne 4. februarja 1987.</p>
               <p>2. Skupščina SR Slovenije podpira stališče Zveznega</p>
               <p>izvršnega sveta z dne 26. marca, s katerim se od povečanega obsega sredstev za
                  10,46 milijarde dinarjev ta sredstva ne zagotavljajo izključno s kotizacijo
                  socialističnih republik in avtonomnih pokrajin, zagotavlja le 4,76 milijarde
                  dinarjev, ostala sredstva povečanega obsega sredstev pa se zagotavljajo iz
                  izvirnih prihodkov federacije.</p>
               <p>3. Skupščina SR Slovenije pooblašča svojo delegacijo v Zboru republik in pokrajin
                  Skupščine SFRJ, da v postopku usklajevanja uveljavlja navedeno stališče in da po
                  končanem usklajevalnem postopku da soglasje k predlogu odloka o spremembah in
                  dopolnitvah odloka o predračunu prihodkov in odhodkov tečajnih razlik iz določenih
                  zunanjih kreditov za leto 1987 v skladu z drugim odstavkom 300. člena ustave
                  SFRJ.</p>
               <p>Ali želi kdo o tem razpravljati? (Ne želi. ) Prehajamo na glasovanje.</p>
               <p>Kdo je za ta sklep? (118 delegatov.) Je kdo proti? (6 delegatov.) Vzdržani? (3
                  delegati.)</p>
               <p>Ugotavljam, da je predlagani sklep sprejet z večino glasov.</p>
               <p>Prehajamo k 4.TOČKI DNEVNEGA REDA - PREDLOG DRUŽBENEGADOGOVORA O SPREMEMBAH
                  INDOPOLNITVAH DRUŽBENEGADOGOVORAOSKUPNIH OSNOVAH IN MERILIHZA SAMOUPRAVNO
                  UREJANJEODNOSOVPRIPRIDOBIVANJU IN DELITVI DOHODKA V SR SLOVENIJI.</p>
               <p>Predlog družbenega dogovora je predložil Odbor udeležencev družbenega dogovora. K
                  predlogu dogovora ste prejeli osnutek sklepa, danes pa ste na klop prejeli nov
                  predlog sklepa - ESA 199. Prav tako ste danes prejeli mnenje Izvršnega sveta,
                  poročilo skupine delegatov za spremljanje uresničevanja planskih aktov, predlog
                  usmeritev odbora udeležencev dogovora - s tem se realizira sklep iz prejšnjega
                  zasedanja - in rezultate preizkusa oblikovanja sredstev za osebne dohodke glede na
                  doseženo uspešnost.</p>
               <p>Prejeli ste tudi amandmaje skupine delegatov za gospodarsko področje, 12. okoliš
                  Kranj, skupine delegatov za prosvetno-kulturno področje, 3. okoliš Ljubljana
                  Vič-Rudnik,<pb/>amandmaje odbora udeležencev družbenega dogovora in še naknadno
                  amandma skupine delegatov gospodarskega področja, 15. okoliš Tržič.</p>
               <p>Predlagam, da imenujemo skupino delegatov, ki bo spremljala razpravo in proučila
                  amandmaje ter na podlagi razprave poročala zboru. V skupino delegatov predlagam:
                  Leopolda Zupana, okoliš, gospodarsko področje Kranj, Vinka Kržana, 8. okoliš,
                  gospodarsko področje Litija, Marijo Japelj, 3. okoliš, prosvetnokulturno področje
                  Ljubljana Vič-Rudnik, in Božidarja Kaloperja, gospodarsko področje, 15. okoliš
                  Tržič, ki je tudi predložil amandma.</p>
               <p>Ali želi o tem predlogu kdo razpravljati? (Ne želi.) Če ne želi, prehajamo na
                  glasovanje.</p>
               <p>Kdo je za? (121 delegatov.) Je kdo proti? (Nihče.) Vzdržani? (1 delegat.)</p>
               <p>Ugotavljam, da je skupina delegatov imenovana z večino glasov.</p>
               <p>Predlog družbenega dogovora obravnava danes tudi Družbenopolitični zbor, ki je na
                  podlagi 74. člena poslovnika skupščine predložil stališča, ki ste jih prejeli na
                  klop.</p>
               <p>Uvodno besedo smo poslušali na skupnem zasedanju. Predstavnik izvršnega sveta k
                  tej točki je tovariš Franc Škufca, namestnik predsednika Republiškega komiteja za
                  delo. Ali želi besedo? (Ne želi.) Želijo besedo poročevalci delovnih teles? (Ne
                  želijo.)</p>
               <p>Pričenjam razpravo. K razpravi se je prijavil tovariš Božidar Kaloper, 15. okoliš,
                  gospodarsko področje, Tržič.</p>
            </sp>
            <sp>
               <speaker>BOŽIDAR KALOPER:</speaker>
               <p>Tovariš predsednik, tovarišice in tovariši! Naša skupina delegatov je na svoji
                  seji dne 20. aprila 1987 izoblikovala sklep in predlog, da se izoblikuje amandma,
                  ki ste ga danes prejeli. Z amandmajem se predlaga, da se črta 36. in 38. člen
                  predloga družbenega dogovora o dopolnitvah družbenega dogovora o skupnih osnovah
                  in merilih za samoupravno urejanje odnosov pri pridobivanju in delitvi dohodka v
                  SR Sloveniji.</p>
               <p>Utemeljitve ne bi v celoti ponavljal, dal bi samo kratek povzetek. Bistvo
                  amandmaja je v tem, da ni potrebno podvajati dela in pristojnosti občinskega
                  odbora in izvršnega sveta. V kolikor je potrebno, da se ustanovi ta odbor - sicer
                  je bilo to delno že pojasnjeno v uvodni besedi - predlagamo, da se ustanovi v
                  okviru izvršnega sveta, ne pa v okviru skupščine občine.</p>
               <p>Ker že imam besedo, bi postavil predlagatelju naslednje vprašanje. Kaj ga je
                  vodilo k temu, da je predlagal spremembo 62. in nov 63.a člen dogovora k predlogu,
                  ko to v fazi osnutka ni bilo predvideno? Hvala lepa.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala. K razpravi se jeprijavila tovarišica Majda Hausmeister, gospodarsko
                  področje, 41. okoliš, Maribor Tabor.</p>
            </sp>
            <sp>
               <speaker>MAJDA HAUSMEISTER:</speaker>
               <p>Tovariš predsednik, tovarišice in tovariši delegati! Naša skupina delegatov v
                  občini Maribor Tabor je obravnavala predlog družbenega dogovora o skupnih osnovah
                  in<pb/>merilih za samoupravno urejanje odnosov pri pridobivanju in delitvi dohodka
                  v Sloveniji in sprejela naslednje pripombe:</p>
               <p>Tako pomemben dokument, kot je navedeni, je delegatom zelo težko obravnavati in
                  spremljati, saj morajo slediti osnovnemu dokumentu in osnutku, če se hočejo
                  seznaniti s pravo vsebino predloga. Zato predlagamo, da se v bodoče najde
                  primernejša metoda za spremljanje faz posameznega dokumenta.</p>
               <p>Opozarjamo, da dokument nima predloženih izvedbenih dokumentov, zato je njegova
                  uporabnost omejena, kot na primer v 6. členu metodologija. Zahtevamo, da se
                  izvedbeni dokumenti, kot so metodologija in ostali izračuni, izdelajo takoj in
                  ponudijo združenemu delu, sicer je dokument brez uporabne vrednosti.</p>
               <p>Posebej opozarjamo na 43. člen glede organizirane strokovne službe za potrebe
                  spremljanja, analiziranja in izvajanja tega dogovora ter razvijanja sistema
                  delitve po delu in rezultatih dela. Ta služba naj se organizira tako, da se zaradi
                  nje ne bo na novo zaposlovalo.</p>
               <p>Ob sprejemanju družbenega dogovora o skupnih osnovah in merilih za samoupravno
                  sporazumevanje bi radi opozorili še na težave ob izplačevanju nadomestil vojaškim
                  obveznikom. Zaradi izvajanja določb zakona o vojaški obveznosti, objavljenega v
                  Uradnem listu SRS, številka 64/85, 68. člen, je bilo v letu 1986 precej
                  negodovanja med delavci, še posebej, ker določila zakona o splošni ljudski obrambi
                  in družbeni samozaščiti - Uradni list SRS, številka 35/82 - niso usklajena z
                  določili prej omenjenega zakona.</p>
               <p>Družbeni dogovor o skupnih osnovah in merilih za samoupravno urejanje odnosov pri
                  pridobivanju in delitvi dohodka v SR Sloveniji v 44. členu opredeljuje, da se v
                  samoupravnem sporazumu dejavnosti, skladno z določili zakonov družbenega dogovora
                  in samoupravnih sporazumov, ki urejajo vprašanje nadomestil za posamezne
                  odsotnosti z dela, določijo skupne osnove in merila za določanje nadomestil
                  osebnih dohodkov za čas odsotnosti z dela. Med drugim tudi za opravljanje nalog
                  splošne ljudske obrambe in družbene samozaščite.</p>
               <p>Ker pa je to vprašanje zelo različno opredeljeno v posameznih organizacijah
                  združenega dela, predlagamo, da podpisniki družbenega dogovora o spremembah
                  priporočijo organizacijam združenega dela, da v svojih samoupravnih splošnih aktih
                  opredelijo, da delavcem, ki so klicani na vojaške vaje enote JLA do 24 ur na leto
                  oziroma 48 ur v dveh letih, zagotovijo s prerazporeditvijo delovnega časa ali kako
                  drugače, da izpolnijo svoje delovne naloge in dela. Če tega ne zmorejo zagotoviti,
                  naj jim izplačajo nadomestilo osebnega dohodka, kot ga izplačujejo udeležencem v
                  teritorialni obrambi.</p>
               <p>Drugič, da pošljejo organizacijam združenega dela opozorilo, da so le-te dolžne v
                  skladu z zakonom o SLO in družbeni samozaščiti in v skladu z družbenim dogovorom v
                  svojih samoupravnih aktih med nadomestila navesti tudi nadomestilo za čas, ko ga
                  delavec prebije na vajah v teritorialni obrambi, in sicer enako nadomestilo, kot
                  če bi bil delavec na delu.</p>
            </sp>
            <pb/>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Pisnih prijav za razpravo ni več. Želi še kdo razpravljati? Prosim.
                  Besedo ima Franc Ruparšek, gospodarsko področje, 11. okoliš, Logatec.</p>
            </sp>
            <sp>
               <speaker>FRANC RUPARŠEK:</speaker>
               <p>Tovariš predsednik, tovarišice in tovariši delegati! V imenu skupine delegatov iz
                  11. okoliša, to je Vrhnika in Logatec, bi dal predlog, in sicer:</p>
               <p>1. Delitev osebnih dohodkov na dva dela - bruto osebni dohodek na podlagi živega
                  dela in bruto osebni dohodek na podlagi rezultatov opravljanja in gospodarjenja z
                  družbenimi sredstvi - vsebinsko ni utemeljena. Razlika je v tem, da organizacije
                  združenega dela delijo osebne dohodke v mesecih med dvema obračunoma poslovanja,
                  ko praviloma nimajo vseh podatkov o rezultatih poslovanja: dohodek, akumulacija,
                  primerjalni podatki za podskupine dejavnosti in tako dalje. Po periodičnem
                  obračunu in na podlagi doseženih rezultatov pa ugotovijo dovoljeno višino sredstev
                  za bruto osebne dohodke za obravnavano obdobje in temu ustrezno naredijo proračun,
                  kar je do zaključnega računa še akontacija. Ne glede na sprejeto formulacijo o
                  dvojnosti osebnih dohodkov bi bilo potrebno, da se v družbenem dogovoru opredeli,
                  da organizacije združenega dela v svojih aktih določijo merila za delitev osebnih
                  dohodkov v mesecih med obračuni poslovanja.</p>
               <p>2. Uporabo kriterija delovne dobe, ki je omenjena v 21. členu predloga sprememb in
                  dopolnitev družbenega dogovora, bi moral družbeni dogovor natančneje določiti.
                  Oblikovati bi morali tudi jasno stališče glede kriterija stalnosti, ki se
                  uporabljajo v številnih organizacijah združenega dela. Ocenjujemo, da so se
                  razlike pri uporabi teh dveh kriterijev, ko so se spremenili akti s področja
                  delitve za osebne dohodke na podlagi sporazumov o dejavnosti, še povečale ter so
                  neupravičene. Zato menimo, da bi moral družbeni dogovor natančno določiti uporabo
                  obeh kriterijev.</p>
               <p>3. V 29. členu bi morali določiti, da se rast osebnega dohodka delavcev v
                  negospodarstvu mesečno usklajuje z rastjo osebnega dohodka v gospodarstvu. S
                  sprotnim usklajevanjem rasti osebnega dohodka gospodarstva in negospodarstva bi
                  dosegli, da bi se sredstva za osebne dohodke na podlagi rezultatov opravljenega
                  dela in gospodarjenja v negospodarstvu oblikovala po povprečju gospodarstva, ne da
                  bi to povprečje posebej ugotavljali.</p>
               <p>4. Predlagamo, da se prva alinéa prvega odstavka in drugi odstavek 30. člena
                  črtata. Menimo, da kot osnova za zagotavljanje prispevka delavca k skupnim
                  rezultatom upravljanja in gospodarjenja zadošča osebni dohodek, ki ga je delavec
                  prejel za tekoče delo v določenem obračunskem obdobju. Osebni dohodek delavcev v
                  preteklih letih je sicer smiselno osnova, vendar je v praksi težko izvedljiva tudi
                  zaradi prehoda delavcev v druge organizacije združenega dela.</p>
               <p>Nadomestilo osebnega dohodka delavcem, ki jim je opešala zmožnost za delo, bi
                  morale zagotoviti organizacije tudi za tekoče delo. Če so osebni dohodki za tekoča
                  dela osnova za delitev osebnega dohodka na podlagi rezultatov upravljanja in
                  gospodarjenja, in če bi pri tej osnovi upoštevali tudi navedeno nadomestilo, bi
                  dosegli, da bi delavci, ki jim je delovna zmožnost upešala, prejeli ustrezni
                  znesek osebnega dohodka na podlagi rezultatov upravljanja.</p>
               <pb/>
               <p>5. Predlagamo, da se v 36. in 38. členu vloga in naloga občinskih odborov
                  natančneje opredeli, prav tako naj se določi, kdo odbor imenuje. V primeru
                  ugotovljenih neskladij pri planiranju in razporejanju dohodka ter čistega dohodka
                  odbor obvesti organizacijo združenega dela, izvršni svet, družbenega pravobranilca
                  samoupravljanja in družbenopolitične organizacije v občini.</p>
               <p>6. Predlagamo, da ostaneta 27. člen in dogovorjeni razpon osebnega dohodka v SR
                  Sloveniji 1 proti 6 veljavnega dogovora o skupnih osnovah in merilih tudi v
                  spremenjenem družbenem dogovoru. Prav tako bi morali nadaljevati izdelavo
                  družbenega kataloga del oziroma nalog v SR Sloveniji.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvalalepa. Ali želi šekdo razpravljati? (Ne.) Pisne razprave so oddali delegati iz
                  gospodarskega področja Ljubljana Šiška, Škofja Loka, Murska Sobota, Novo mesto,
                  Slovenska Bistrica, Laško, Slovenj Gradec, Maribor Ruše in skupina delegatov za
                  področje državnih organov Ljubljana Center.</p>
               <p>Če ne želi nihče več razpravljati, prekinjam to točko dnevnega reda. Skupina
                  delegatov naj se takoj sestane v sobi številka 84, prouči naj razpravo in
                  amandmaje ter poroča zboru. V skupini so Leopold Zupan, Vinko Kržan, Marija Japelj
                  in Božidar Kaloper.</p>
               <p>Prehajamo k 6. TOČKI DNEVNEGA REDA - PREDLOG ZAKONA OPEDAGOŠKI AKADEMIJI V
                  LJUBLJANI S PREDLOGOM ZAKONA.</p>
               <p>Predlog za izdajo zakona s predlogom zakona je Skupščini v obravnavo predložil
                  Izvršni svet. Prejeli ste tudi elaborat o družbeni in ekonomski upravičenosti
                  prehoda Pedagoške akademije v Ljubljani na visokošolsko delovno organizacijo in
                  mnenje Izvršnega sveta k elaboratu. Danes ste na klop prejeli amandmaje Izvršnega
                  sveta k 3. členu.</p>
               <p>Predlog za izdajo zakona s predlogom zakona, je obravnaval tudi Odbor za
                  družbenopolitični sistem, ki ni imel pripomb.</p>
               <p>Predstavnik izvršnega sveta k tej točki dnevnega reda je tovariš Franci Pivec,
                  predsednik Republiškega komiteja za vzgojo in izobraževanje ter telesno kulturo.
                  Želi morda besedo? (Ne.) Želijo besedo poročevalci delovnih teles? (Ne
                  želijo.)</p>
               <p>Pričenjam razpravo. Pisno razpravo so oddali iz skupine za državne organe
                  Ljubljana Center. Želi kdo besedo? (Ne želi.) Če ne želi nihče razpravljati,
                  zaključujem razpravo in prehajamo na glasovanje.</p>
               <p>V zvezi z elaboratom o družbeni in ekonomski upravičenosti prehoda Pedagoške
                  akademije v Ljubljani na visokošolsko vzgojno-izobraževalno organizacijo
                  predlagamo zboru, da sprejme naslednji sklep:</p>
               <p>Skupščina SR Slovenije kot ustanoviteljica Pedagoške akademije v Ljubljani sprejme
                  elaborat o družbeni in ekonomski upravičenosti prehoda Pedagoške akademije v
                  Ljubljani na visokošolsko vzgojno-izobraževalno organizacijo, ker so izpolnjeni
                  pogoji po 125. členu zakona o usmerjenem izobraževanju.</p>
               <p>Ali želi o tem sklepu kdo razpravljati? (Ne želi.)</p>
               <pb/>
               <p>Kdo je za prebrani sklep? (112 delegatov.) Je kdo proti? (1 delegat.) Vzdržani? (2
                  delegata.)</p>
               <p>Ugotavljam, da je predlagani sklep sprejet z večino glasov.</p>
               <p>Prehajamo na glasovanje o amandmaju Izvršnega sveta Skupščine SR Slovenije k 3.
                  členu predloga zakona. Zakonodajno- pravna komisija in skupina delegatov za
                  družbene dejavnosti se z amandmajem strinjata.</p>
               <p>Kdo je za amandma Izvršnega sveta k 3. členu predloga zakona? (107 delegatov.) Je
                  kdo proti? (1 delegat.) Vzdržani? (5 delegatov.)</p>
               <p>Ugotavljam, da je amandma Izvršnega sveta k 3. členu predloga zakona sprejet z
                  večino glasov.</p>
               <p>Na glasovanje dajem predlog za izdajo zakona o Pedagoški akademiji v Ljubljani, s
                  predlogom zakona, v celoti.</p>
               <p>Kdo je za zakon skupaj z amandmajem? (109 delegatov.) Je kdo proti? (3 delegati.)
                  Vzdržani? (2 delegata.)</p>
               <p>Ugotavljam, da je predlog za izdajo zakona o Pedagoški akademiji v Ljubljani, s
                  predlogom zakona, sprejet z večino glasov.</p>
               <p>Prehajamo k 7.TOČKI DNEVNEGA REDA - OSNUTEK ZAKONA OZAKLJUČNEM RAČUNU O IZVRŠITVI
                  PRORAČUNA SOCIALISTIČNE REPUBLIKESLOVENIJE ZA LETO 1986.</p>
               <p>Osnutek zakona je Skupščini v obravnavo predložil Izvršni svet. K tej točki
                  dnevnega reda ima za svojega predstavnika tovariša Rudija Šepiča, člana Izvršnega
                  sveta in Republiškega sekretarja za finance. Ali želi morda besedo? (Ne želi.)
                  Želijo besedo poročevalci delovnih teles? (Ne želijo.)</p>
               <p>Pričenjam razpravo. Pisno razpravo so oddali delegati Maribor Rotovž. Ali želi kdo
                  razpravljati? (Ne.) Če ne želi nihče razpravljati, zaključujem razpravo.</p>
               <p>Odbor za finance in kreditno-monetarno politiko ter Zakonodajno-pravna komisija
                  predlagata, da se osnutek zakona v skladu s 313. členom poslovnika Skupščine SR
                  Slovenije obravnava in sprejme kot zakonski predlog. Zato predlagam zboru, da
                  upoštevamo ta mnenja, ker ni bilo vsebinskih pripomb na osnutek zakona.</p>
               <p>Sprašujem delegate, ali se strinjate, da prekvalificiramo iz osnutka v predlog?
                  (Se strinjajo.) Torej dajem na glasovanje predlog zakona o zaključnem računu o
                  izvršitvi proračuna SR Slovenije za leto 1986.</p>
               <p>Kdo je za? (102 delegata.) Je kdo proti? (4 delegati.) Vzdržani? (2 delegata.)</p>
               <p>Ugotavljam, da je predlog zakona sprejet z večino</p>
               <p>glasov.</p>
               <p>Prehajamo k 8.TOČKI DNEVNEGA REDA - PREDLOG ZA IZDAJOZAKONA O ZAČASNEM
                  FINANCIRANJU SKUPNIH POTREB Z OSNUTKOM ZAKONA.</p>
               <p>Predlog za izdajo zakona z osnutkom zakona je Skupščini predložil v obravnavo
                  Izvršni svet. K predlogu za izdajo zakona ste danes z osnutkom zakona prejeli
                  predlog sklepa pod ESA 221. Predstavnik Izvršnega sveta je Milivoj Samar. Želi
                  besedo? (Ne želi.) Želijo besedo poročevalci delovnih teles? (Ne želijo.)</p>
               <p>Pričenjam razpravo. K razpravi se je prijavil Danilo Arčan, gospodarsko področje,
                  30. okoliš, Celje. Pripravi naj se Štefan Kous.</p>
            </sp>
            <pb/>
            <sp>
               <speaker>DANILO ARČAN:</speaker>
               <p>Tovarišice in tovariši delegati! Naša komisija je na svoji seji ob pregledu
                  predlogov za izdajo zakona o začasnem financiranju skupnih potreb, z osnutkom
                  zakona, skušala opredeliti in določiti nekatere pomembne točke tega zakona. Da
                  današnje razprave ne bi zavlačevali, naj povemo, da je že pri današnji 2. točki
                  dnevnega reda naše pripombe smiselno povzela delegatka iz Šentjurja. Kljub vsemu
                  pa bi pokazali nekatere pomanjkljivosti, ker so nekateri členi nejasni in
                  zahtevajo popravke.</p>
               <p>V 1. točki 2. člena naj se vsebinsko popolnoma definira, ker je lahko
                  nerazumljivo, da gre za zagotovljene pravice osnovnega zdravstvenega varstva, ne
                  pa za celotno zdravstveno varstvo, kar zasleduje osnutek.</p>
               <p>V 3. točki - v zvezi z otroškim varstvom - pa prispevek dejansko obsega dosedanjo
                  sedežno in domicilno stopnjo. Ne ve se, ali gre za prehod v sedežno stopnjo ali
                  kombiniramo obveznost - vzgojno-varstveno dejavnost in družbeno denarno pomoč.
                  Torej se ne ve, ali sedežni ali domicilni prispevek.</p>
               <p>V 6. členu v tretjem odstavku je navedeno, da se za zdravstvo ne šteje tisti del
                  osebnega dohodka, od katerega se plačuje republiški davek. Do sedaj se je
                  plačevalo za zdravstvo prispevek tudi od tega osebnega dohodka, ker se je izhajalo
                  iz stališča, da pri obsežnejšem delu obstaja tudi večje tveganje za obolenja. Zato
                  predlagamo, da se v tretjem odstavku 6. člena o zdravstvu črta.</p>
               <p>V 8. členu prvega odstavka se navaja kot osnovo bruto osebni dohodek z vsemi
                  obveznostmi, kar pomeni nekakšno kombinacijo bruto osebnega dohodka. Predlagamo,
                  da je osnova bruto osebni dohodek zaradi poenostavljenega obračuna, planiranja in
                  spremljanja.</p>
               <p>13 člen pravi, da je potrebno glede na izvajanje zveznega intervencijskega zakona
                  o omejitvi razpolaganja z družbenimi sredstvi za skupno porabo sisov mesečno
                  spremljati prispevne stopnje. Zato se sprašujemo, če je mesečno spremljanje
                  odlokov realno, ker se skupščine ne sestajajo vsak mesec.</p>
               <p>Poleg tega je tudi nerealna zahteva, da se upoštevajo obveznosti vzajemnosti in
                  solidarnosti za leto 1987 po samoupravnih sporazumih o temeljih plana, ker
                  citirani zvezni zakon tega ne omogoča. Predlagamo, da se na koncu stavka doda
                  besedilo: "oziroma v višini, vključeni v dovoljeni znesek sredstev porabe v občini
                  za posamezno samoupravno interesno skupnost."</p>
               <p>Besedilo prvega odstavka 14. člena je nesprejemljivo, ker vključuje nove
                  obveznosti za prispevke za samoupravne interesne skupnosti iz 3. člena, ki niso
                  imele doslej samoupravno sprejete in dogovorjene solidarnosti.</p>
               <p>Glede na to, da obstajajo različni sistemi in neusklajeni sistemi solidarnosti za
                  posamezno samoupravno interesno skupnost na nivoju republike, predlagamo, da se v
                  tem členu opredeli enotna republiška stopnja za vse samoupravne interesne
                  skupnosti, katerih osnova je bruto osebni dohodek. Ta sredstva</p>
               <p>naj se zbirajo tako, da se po tej posebni enotni republiški stopnji plačuje
                  prispevek po temeljnih organizacijah združenega dela. Razporeditev za posamezno
                  republiško samoupravno interesno skupnost naj se izvaja tekoče, mesečno, po skupno
                  dogovorjenih merilih in kriterijih. Na ta način bi se odpravila neenotnost sistema
                  solidarnosti in vzajemnosti. Hvala.</p>
            </sp>
            <pb/>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Besedo ima dr. Štefan Kous, področje zdravstva, 8. okoliš, Murska
                  Sobota. Pripravi naj se Vili Novak.</p>
            </sp>
            <sp>
               <speaker>DR. ŠTEFAN KOUS:</speaker>
               <p>Tovariš predsednik, tovarišice in tovariši delegati! Skupina delegatov v zboru
                  Skupščine SR Slovenije je na seji 17. aprila 1987 obravnavala osnutek zakona o
                  začasnem financiranju skupnih potreb v SR Sloveniji in sprejela naslednje pripombe
                  in predloge:</p>
               <p>1. Predlagamo, da se za občinsko skupnost za zaposlovanje določi kot vir
                  financiranja bruto osebni dohodek tako za pravice in zavarovanje za primer
                  brezposelnosti kot tudi za izvajanje programov skupnosti za zaposlovanje, torej v
                  celoti v 2. členu zakona. Delitev virov prihodkov skupnosti na dva dela bi
                  povzročila mnogo praktičnih problemov pri izračunavanju obeh deležev in tudi
                  neenotna tolmačenja. To je povezano z morebitnim solidarnostnim združevanjem na
                  ravni republike, če bi izpadli viri prihodkov, pri tem pa verjetno ne bo enotnosti
                  in doslednosti. Prišlo bi tudi do prelivanja sredstev.</p>
               <p>2. V zvezi s še nerešenim pojmovnim vprašanjem zdravstvenega varstva – osnovne
                  zagotovljene pravice - predlagamo, da se sprejme enotni pojem zdravstvo.
                  Zdravstvena dejavnost je kompleksna, med seboj močno povezana dejavnost posebnega
                  družbenega pomena, pa naj gre za nudenje prve, osnovne zdravstvene pomoči ali
                  nadaljnje faze zdravljenja, vključno s preskrbo zdravil. Zagotovljene pravice do
                  zdravstvenega varstva se prav tako uveljavljajo v zdravstvenih domovih, v
                  bolnišnicah in v drugih enotah zdravstvene dejavnosti. Zato bi pomenila delitev
                  financiranja na zagotovljene in dopolnilne pravice v praksi nerešljive
                  probleme.</p>
               <p>3.1 V zvezi s financiranjem zdravstva tudi predlagamo, da se odgovorno prouči
                  možnost enotnega financiranja na ravni SR Slovenije kot enotne rizične skupnosti.
                  Pravica do ustreznega zdravstvenega varstva mora biti enako uresničljiva na vsem
                  območju Slovenije, ne pa, da je odvisna od trenutne družbene ekonomske moči
                  občine, ki jo lahko bistveno spremenijo že slučajni vplivi, na primer izguba v
                  največji delovni organizaciji občine. Tako se dogaja, da normativno sicer
                  izenačene pravice ostajajo le v mejah deklarativnosti.</p>
               <p>Sedanji in tudi bodoči solidarnostni sistem bi se po vsej verjetnosti tudi ne
                  mogel uresničiti.</p>
               <p>4. Predlagamo, da se v 14. členu taksativno navedejo občinske samoupravne
                  interesne skupnosti, ki bi solidarnostno združevale sredstva na ravni republike,
                  in da se določi odstotek in obračunska osnova. Predlagamo, da so osnova za izračun
                  izvirni prihodki občinske samoupravne interesne skupnosti. S tem bi<pb/>povečali
                  enotnost in doslednost funkcioniranja solidarnostnega sistema.</p>
               <p>5. Pogoj iz prve alinee drugega odstavka 14. člena je vsebinsko nesprejemljiv, saj
                  bi pomenila najmanj povprečna prispevna stopnja republike v posameznih občinskih
                  samoupravnih interesnih skupnostih ali prelivanje sredstev med posameznimi
                  občinskimi sisi mimo programov ali pa povečano obremenitev gospodarstva v
                  nekaterih, praviloma manj razvitih občinah. Razvitost sedanje kulture in telesne
                  kulture je v občinah bistveno različna, zato zahteva po najmanj povprečni
                  prispevni stopnji v posameznih sisih ni upravičena. Pogoj za sprejem teh sredstev
                  bi lahko bila skupna prispevna stopnja vseh sisov ali družbeno verificiran
                  dejanski izpad sredstev ali pa naj se ta pogoj črta.</p>
               <p>6. V 14. členu bi morali bolj določeno zapisati, da se tako združena sredstva
                  lahko uporabljajo le za izpade virov prihodkov v posameznih občinskih sisih in se
                  za druge namene ne morejo uporabiti. Hvala lepa.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Besedo imatovariš Vili Novak, gospodarsko področje, 41. okoliš,
                  Maribor Tabor. Pripravi naj se Zdenka Plausteiner.</p>
            </sp>
            <sp>
               <speaker>VILI NOVAK:</speaker>
               <p>Tovariš predsednik, tovarišice in tovariši delegati! Skupina delegatov iz 41.
                  okoliša Maribor Tabor me je pooblastila, da bi vas seznanil z nekaterimi
                  ugotovitvami in pripombami k zakonu o začasnem financiranju skupnih potreb.</p>
               <p>1. Ta zakon pomeni prilagajanje obračunskega sistema novemu zakonu o celotnem
                  prihodku. Izračun novih prispevnih stopenj na republiški in s tem na občinski
                  ravni je rezultat in posledica zveznega intervencijskega zakona za leto 1987. Ta
                  zakon s svojo metodologijo izračunavanja dovoljene skupne porabe še za leto 1986
                  izniči rezultate, ki smo jih dosegli z občinskimi resolucijami in republiško
                  resolucijo. Pri tem mislimo na cilje izboljševanja družbenoekonomskega položaja
                  družbenih dejavnosti, da bi bili osebni dohodki le-teh usklajeni z gospodarstvom.
                  V Mariboru je po zveznem zakonu dovoljena poraba že zdaj 3%nižja od realizirane.
                  Ker pa je uskladitev osebnih dohodkov izvajana v zadnjih treh mesecih, pomeni
                  preračun osnove za 1987. leto, da ciljev te uskladitve ne bomo mogli izvesti.
                  Manjka nam 8% sredstev. Čimprej je treba stvari doreči ali pa priznati, da obljub
                  o uskladitvi ne bo mogoče izvajati, ali pa se moramo v Sloveniji dogovoriti za
                  enotno krčenje programov in zmanjšanje pravic.</p>
               <p>2. Izdaja omenjenega zakona je vsekakor preuranjena. Počakati bi bilo potrebno
                  vsaj na rezultate periodičnega obračuna za prvo trimesečje, ko bomo ugotavljali in
                  razporejali dohodke v temeljnih organizacijah združenega dela v skladu z novim
                  zakonom. Šele tako bomo lahko ugotavljali, ali so predložene obremenitve v skladu
                  z resolucijo za leto 1987 glede na novo višino dohodka.</p>
               <p>Od konkretnih pripomb bi spregovoril o naslednjih:</p>
               <p>Predlagamo, da se prenese 5. točka 2. člena tega zakona v 3. člen, iz 3. člena pa
                  naj se prenese 6. točka v 2. člen. Utemeljitev: Bojimo se, da se bo zvečalo
                  število brezposelnih zaradi načina financiranja od 1. julija 1987 dalje, vsem
                  pa<pb/>moramo zagotoviti socialno varnost. Vseeno menimo, da bodo primanjkovala
                  sredstva za ureditev financiranja in uskladitve z gospodarstvom za družbene
                  dejavnosti, ki so naštete v točkah od 1 do 4. Kljub težki gospodarski situaciji,
                  ki jo v osnovnem izobraževanju čutimo vsi, prosvetni delavci in mi iz
                  gospodarstva, jo z razumevanjem sprejemamo. Vemo, da ne smemo dovoliti stagnacije
                  in nazadovanja pri učno-vzgojnem procesu.</p>
               <p>Druga pripomba - 9. člen navedenega zakona ne more biti obligatoren, saj v nobenem
                  zakonu nimamo napisano, da samoupravne interesne skupnosti sodelujejo v odpravi
                  vzrokov motenj v poslovanju temeljnih organizacij.</p>
               <p>Tretja pripomba - v obrazložitvi zakona je navedeno, da zavezanci na podlagi
                  zakona v globalu ne bodo združili več sredstev, kot je bilo predvideno v začetku
                  leta. To izhaja že tudi iz samega zakona.</p>
               <p>Menimo, da takšno izhodišče za pripravo zakona ni sprejemljivo, kajti z
                  uveljavitvijo zakona o celotnem prihodku se bodo učinki gospodarjenja v letu 1987
                  zagotovo poslabšali. Čisti dohodek bo tako spremenjen in s tem tudi masa sredstev
                  za akumulacijo in osebne dohodke. Razmerje v čistem dohodku in dohodku naj bi
                  ostalo nespremenjeno. To pomeni, da se lahko tudi sredstva za skupno porabo
                  oblikujejo v skladu s spremenjenimi učinki gospodarjenja. Masa teh sredstev bo
                  lahko manjša, večja ali enaka, odvisno od posamezne organizacije združenega dela.
                  Zato menimo, da je osnutek nepopoln.</p>
               <p>Predlagamo, da skupščina pred potrditvijo osnutka zakona predloži pregled vseh
                  obremenitev, dosedanjih in tistih, ki bi jih te spremembe povzročile, in ne samo
                  predlagane stopnje, in to ločeno od dohodka ter osebnih dohodkov. Hvala.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Besedo imatovarišica Zdenka Plausteiner, gospodarsko področje, 33.
                  okoliš, Šentjur pri Celju. Pripravi naj se Drago Cafnik.</p>
            </sp>
            <sp>
               <speaker>ZDENKA PLAUSTEINER:</speaker>
               <p>Tovariš predsednik, tovarišice in tovariši delegati! Osnutek zakona o financiranju
                  skupnih potreb drugače ureja financiranje samoupravnih interesnih skupnosti
                  družbenih dejavnosti in interesne skupnosti za pospeševanje proizvodnje hrane in
                  zagotavljanje osnovne preskrbe. Sprememba vira za financiranje teh področij na
                  splošno sicer ne povzroča večjega obsega združevanja sredstev, kot je bilo
                  predvideno na začetku leta 1987, temveč povzroča večjo obremenitev združenega dela
                  v tistih občinah, kjer se številni prebivalci vozijo na delo v sosednje
                  občine.</p>
               <p>Konkretno pomeni to samo spremembo vira financiranja, ne pa tudi učinka novega
                  obračunskega sistema, ker je približno enak za vse. Dodatno se zviša prispevna
                  stopnja za vsa tri področja - to je telesna kulturna, kultura in SIS za preskrbo -
                  za 1,24 odstotno točko. Občine, ki imajo številne vozače, praviloma spadajo med
                  manj razvita območja v SR Sloveniji, kjer so obremenitve združenega dela za
                  financiranje skupnih potreb že tako med najvišjimi.</p>
               <p>Predlagamo, da se osnutek zakona o financiranju skupnih potreb dopolni, in sicer:
                  v drugem odstavku 6. člena naj se<pb/>dopolni z besedilom "prispevki, obračunani
                  po prvem in drugem odstavku 6. člena, se plačujejo samoupravnim interesnim
                  skupnostim na območju tiste družbenopolitične skupnosti, na katerem ima delavec
                  oziroma delovni človek stalno oziroma začasno prebivališče". </p>
               <p>Za 14. členom predlagamo nov člen z naslednjo vsebino: "Samoupravne interesne
                  skupnosti družbenih dejavnosti ustvarjajo pogoje za hitrejši gospodarski razvoj,
                  delo in življenje delovnih ljudi na manj razvitih območjih na podlagi načel
                  solidarnostnega združevanja sredstev v okviru širše rizične skupnosti tako, da so
                  po zakonu manj razvita območja deležna večjega obsega pospeševalnih ukrepov za
                  razbremenitev dohodka kot druga manj razvita območja, ki se po zakonu ne štejejo
                  za manj razvita."</p>
               <p>Predlagana dopolnitev osnutka zakona o financiranju skupnih potreb pomeni
                  konkretizacijo že sprejetih sklepov na 10. kongresu Zveze komunistov SR Slovenije.
                  In sicer v tem, da se tisti del sredstev, ki so namenjena za urejanje pogojev
                  življenja ter dela delavcev in delovnih ljudi, združuje tam, kjer te potrebe tudi
                  dejansko zadovoljujejo, za uresničevanje načel vzajemnosti in solidarnosti pa na
                  ravni, ki je širša od občine, tako da bo delež sredstev za realizacijo
                  dogovorjenih zagotovljenih programov čim enakomernejši.</p>
               <p>Predlagani osnutek zakona tega ne omogoča, temveč je to prepuščeno samoupravnemu
                  sporazumevanju in dogovarjanju v okviru samoupravnih interesnih skupnosti, kjer pa
                  imamo predvsem manj razvita območja zelo slabe izkušnje.</p>
               <p>Takšen primer je zdravstveno varstvo. Zaradi neskladnosti med finančnimi potrebami
                  in resničnimi zmožnostmi se srečujemo z najvišjimi obremenitvami in primanjkljaji
                  v letu 1986 ob tem, da imamo najnižji standard.</p>
               <p>V potrditev takih kritičnih neskladnosti navajam dva primera: upokojenci so
                  uporabniki zdravstvenih storitev v domicilnih skupnostih, medtem ko so ves čas
                  združevali sredstva v občini, kjer so bili zaposleni. Drugi primer - ob stečajnem
                  postopku Lik Savinja - se je zaradi tega 58 delavcev občine Šentjur prijavilo na
                  Skupnosti za zaposlovanje občine Šentjur in ne v Celju. Se pravi, da imamo za
                  domicilno oziroma sedežno skupnost dvojna merila.</p>
               <p>Zbor združenega dela je že na eni prejšnjih sej sprejel sklep, da se je potrebno
                  glede solidarnostnih razmerij dogovoriti tako, da bodo delavci za zagotavljanje
                  programa čim enakomernejše obremenjeni. Z ustreznimi solidarnostnimi razmerji pa
                  omogočiti realizacijo že sprejetih usmeritev iz zakona o skladnejšem regionalnem
                  razvoju, saj je pomembno, da bo obremenjenost vseh gospodarskih subjektov s
                  prispevki približno enaka, tako da bodo imele vse organizacije združenega dela
                  približno enake startne pogoje za doseganje ciljev gospodarjenja.</p>
               <p>Omenila bi tudi, da 13. člen osnutka zakona o začasnem financiranju skupnih potreb
                  nalaga občinskim skupščinam, da z odloki določajo prispevno stopnjo za
                  financiranje občinskih samoupravnih interesnih skupnosti na podlagi nalog iz
                  samoupravnega sporazuma o temeljnih planih občinskih SIS za leto 1986 in
                  samoupravno sprejetih obveznosti glede uresničevanja vzajemnosti in solidarnosti v
                  republiki v letu 1987. Ta usmeritev ni skladna<pb/>s sprejetim zveznim
                  intervencijskim predpisom in bo to potrebno urediti.</p>
               <p>Imamo še načelno pripombo k 9. členu osnutka zakona. Določilo tega člena ni
                  smotrno, saj ni verjetno, da bi samoupravna interesna skupnost lahko neposredno
                  preverjala, še manj pa prispevala k temu, da se odpravijo motnje, zaradi katerih
                  organizacije združenega dela ne morejo izpolnjevati svojih obveznosti. To področje
                  imamo urejeno že z drugim zakonom, zato bi bilo uveljavljanje tega določila le
                  administriranje brez prave vsebine.</p>
               <p>Predlagamo, da organizacije združenega dela le obvestijo samoupravno interesno
                  skupnost o nastalem dejstvu, program ukrepov pa predloži izvršni vet, ki na
                  podlagi svojih pooblastil lahko in mora ukrepati. Hvala lepa.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Besedo imatovariš Drago Cafnik, 4. okoliš, področje državnih organov,
                  Maribor Rotovž.</p>
            </sp>
            <sp>
               <speaker>DRAGO CAFNIK:</speaker>
               <p>Tovariš predsednik, tovarišice in tovariši delegati! Menimo, da je to eden od
                  nepotrebnih zakonov, ki se kažejo kot posledica nesistemskega in nestrokovnega
                  dela pripravljalcev sprememb zakona o celotnem prihodku. Delegati smo pravočasno
                  opozorili, da med letom ni dobro posegati v obračunski sistem in da so prekratki
                  roki za pripravo in izvedbo zakonodaje, ki jo potegne za sabo nov zakon o celotnem
                  prihodku. To se dogaja sedaj v praksi, ko želimo z začasnimi zakoni reševati
                  posledice sprejetih odločitev pred štirimi meseci.</p>
               <p>Kar se tiče same vsebine zakona pa menimo, da je potrebno posamezne člene najprej
                  doreči in šele nato priti z zakonom pred zbore skupščine. Delegati ne moremo več
                  sprejemati nečesa, kar še ni niti strokovno niti politično dorečeno. Tak primer je
                  14. člen predlaganega zakona. Hvala.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Pisnih prijav za razpravo ni več. Pisne razprave pa so oddale skupine
                  delegatov za gospodarsko področje Škofje Loke, Novega mesta, Cerknice, Velenja,
                  Slovenske Bistrice, Ljubljane Vič-Rudnik, Maribor Rotovža in Kranja ter skupina
                  delegatov za področje državnih organov Ljubljana Center.</p>
               <p>Želi še kdo razpravljati? Besedo ima tovariš Rudi Šepič, republiški sekretar za
                  finance in član izvršnega sveta.</p>
            </sp>
            <sp>
               <speaker>RUDI ŠEPIČ:</speaker>
               <p>Tovariš predsednik, tovarišice in tovariši delegati! Moj namen ni, da bi
                  odgovarjal na vsa vprašanja, ker bi predolgo trajalo. Tudi ni potrebno, saj
                  razpravljamo šele o osnutku zakona. Želim pa neke stvari pojasniti.</p>
               <p>Veste, da je Izvršni svet Skupščine SR Slovenije ob pripravi stališč k zakonu o
                  celotnem prihodku in dohodku zahteval, da se drugi del zakona o celotnem prihodku
                  in dohodku - kot ga poenostavljeno imenujemo delitveni del - uveljavi s 1.
                  januarjem 1988 in ne s 1. julijem 1987. Že takrat smo ocenili, da ne bomo
                  pripravljeni za realizacijo tega dela zakona do julija letos. Če pa bi
                  predlagatelj vztrajal pri tem in če bi delegati<pb/>zakon tudi sprejeli - kar se
                  je pozneje tudi uresničilo, da zakon velja s 1. januarjem 1987, delitveni del pa
                  stopi v veljavo s 1. julijem 1987 - smo ocenili, da ne bo dovolj časa, da bi lahko
                  po samoupravni poti realizirali zadeve, ki jih moramo realizirati na osnovi
                  zveznega zakona o celotnem prihodku in dohodku. To se je sedaj žal pokazalo.</p>
               <p>Prav tako veste, da je bil ob sprejemanju zakona o celotnem prihodku in dohodku v
                  Zveznem zboru skupščine sprejet tudi sklep, ki je zahteval od Zveznega izvršnega
                  sveta, da mora v maju pripraviti podrobno informacijo. Iz te bo razvidno, ali smo
                  v Jugoslaviji pripravljeni za realizacijo tega dela zakona s 1. julijem ali
                  ne.</p>
               <p>Žal še nimamo te informacije. Večkrat smo že opozorili na te probleme Zvezni
                  izvršni svet in Zvezni sekretariat za finance, toda te informacije še ni.</p>
               <p>V pogovoru s podpredsednikom Zveznega izvršnega sveta tovarišem Milosavljevičem,
                  ki je bil gost naše republike, smo ponovno opozorili na to. Obljubil je, da bo
                  Zvezni izvršni svet čimprej prišel s to informacijo. Sele ta informacija bo potem
                  pokazala, ali smo pripravljeni v Jugoslaviji za realizacijo drugega dela zakona
                  ali ne. Že danes zaključevati, ali smo ali nismo, je težko.</p>
               <p>Da bi se izognili čakanju na majsko informacijo, ki bo lahko pokazala, da se začne
                  realizacija delitvenega dela zakona o celotnem prihodku in dohodku že s 1.
                  julijem, kar bi pomenilo, da bi bili takrat v veliki časovni stiski, smo se v
                  Sloveniji odločili, da vse pripravimo, kot da ta del zakona stopi v veljavo s 1.
                  julijem.</p>
               <p>Zaradi tega se je republiški Izvršni svet odločil in predložil prvo fazo, se pravi
                  osnutek zakona za današnje zasedanje. Menim, da je današnja razprava samo potrdila
                  pravilnost razmišljanja izvršnega sveta. Razprave so pokazale, da bo verjetno
                  potrebno popraviti precej stvari v tem zakonu.</p>
               <p>Pri tem moram opozoriti vse delegate, ki so predlagali spremembe iz 2. člena v 3.,
                  iz 3. člena v 2., da te stvari tako enostavno ne gredo. Mi imamo tu vezane roke,
                  zakon o celotnem prihodku in dohodku je zelo ostro razmejil, katere stvari lahko
                  še naprej financiramo iz bruto osebnih dohodkov, katere pa lahko iz dohodka. Tako,
                  da takih razprav žal ne bomo mogli upoštevati, ker imamo vezane roke glede na
                  zvezni zakon, ki nas tu omejuje. Nekatere druge stvari pa se bo verjetno dalo
                  upoštevati.</p>
               <p>Prav tako bi poudaril, da smo se dosledno držali tega, da ne prerazporejamo
                  obveznosti v letošnjem letu. Opazili ste, da smo pri viru dohodka ostali na osnovi
                  bruto osebni dohodek, ker se čvrsto držimo tega, kar je edino tudi pravilno, da
                  med letom obveznosti ne prerazporejamo.</p>
               <p>Na koncu vseh razprav o tem zakonu predlagam, naj zbor zadolži izvršni svet, da
                  pripravi predlog zakona. Pri tem naj upošteva razprave z današnje seje, seveda
                  tiste, ki jih v okviru zveznega zakona lahko upoštevamo. Hvala lepa.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala. To imamo v pripravljenem sklepu že oblikovano, in tudi to, v kakšnih
                  pogojih<pb/>sprejemamo zakon, in da zadolžujemo izvršni svet, da do naslednje seje
                  pripravi predlog tega zakona.</p>
               <p>Želi še kdo razpravljati? (Nihče.) Če ne, zaključujem razpravo in prehajamo na
                  glasovanje.</p>
               <p>Glasujemo samo o tem sklepu ESA 221, ki ste ga dobili danes na klop. Predlagatelju
                  zakona bomo posredovali vse razprave, pisne in te z današnje seje, in ga
                  zadolžujemo, da vse prouči in da predloži predlog zakona.</p>
               <p>Kdo je za ta sklep? (100 delegatov.) Je kdo proti? (4 delegati.) Vzdržani? (7
                  delegatov.)</p>
               <p>Ugotavljam, da je predlog sklepa sprejet z večino glasov.</p>
               <p>Prehajamo k 9. TOČKI DNEVNEGA REDA - OSNUTEK ZAKONA O JUGOSLOVANSKI BANKI ZA
                  MEDNARODNO EKONOMSKO SODELOVANJE.</p>
               <p>Osnutek zakona je skupščini predložil v obravnavo Zbor republik in pokrajin.</p>
               <p>Prejeli ste mnenje Izvršnega sveta in predlog sklepa pod ESA 204. Predstavnika
                  izvršnega sveta k tej točki dnevnega reda sta Rudi Šepič, član Izvršnega sveta in
                  Republiški sekretar za finance, ter Cvetka Selšek, članica Izvršnega sveta in
                  predsednica Republiškega komiteja za mednarodno sodelovanje. Želi morda kdo
                  besedo? (Ne želi.) Želi besedo predstavnik delegacije? (Ne želi.) Želijo besedo
                  poročevalci delovnih teles? (Ne želijo.)</p>
               <p>Pričenjam razpravo. Pisnih prijav ni. Pisne prispevke sta dali skupini delegatov
                  gospodarskega področja Škofja Loka in Maribor Tezno. Želi kdo razpravljati?
                  (Nihče.) Če ne želi, zaključujem razpravo in prehajamo na glasovanje o predlogu
                  sklepa pod ESA 204.</p>
               <p>Kdo je za ta sklep? (101 delegat.) Je kdo proti? (5 delegatov.) Vzdržani? (5
                  delegatov.)</p>
               <p>Ugotavljam, da je predlog sklepa sprejet z večino glasov.</p>
               <p>Prehajamo k 10. TOČKI DNEVNEGA REDA - OSNUTEK ZAKONA ESA 218, STROGO ZAUPNO.</p>
               <p>Osnutek zakona je skupščini predložil v obravnavo Zbor republik in pokrajin.</p>
               <p>Obveščam vas, da je osnutek zakona strogo zaupne narave in ga bomo obravnavali v
                  skladu s 435. in 436. členom poslovnika, to je brez navzočnosti javnosti. V skladu
                  s 436. členom obveščam predstavnike sredstev javnega obveščanja, da so lahko
                  navzoči samo na seji zbora, javnost pa obvestijo le o tem, kar jim bo posredoval
                  sekretariat za informacije.</p>
               <p>Z osnutkom zakona ste se lahko seznanili pri sekretarjih občinskih skupščin.
                  Predlog sklepa ESA 218 pa so prejeli vodje skupin za delegate, ki ste danes na
                  seji.</p>
               <p>Danes pa ste prejeli vse gradivo: osnutek zakona, mnenje Izvršnega sveta, predlog
                  sklepa, poročilo Odbora za finance in kreditno-monetarno politiko ter poročilo
                  Zakonodajno-pravne komisije.</p>
               <p>Prehajamo k 11. TOČKI DNEVNEGA REDA - OSNUTEK ZAKONA O SKUPNEM ZNESKU SREDSTEV ZA
                  FINANCIRANJE PROGRAMA PRIPRAV ZA TISK <pb/>IN TISKANJE OSNOVNE HIDROGEOLOŠKE KARTE
                  JUGOSLAVIJE IN OSNOVNEINŽENIRSKO-GEOLOŠKE KARTE JUGOSLAVIJE ZA OBDOBJE 1988 DO
                  2009.</p>
               <p>Osnutek zakona je Skupščini SR Slovenije predložil v obravnavo Zbor republik in
                  pokrajin Skupščine SFRJ. K osnutku ste prejeli tudi mnenje Izvršnega sveta naše
                  Skupščine, obravnavala ga je tudi Zakonodajno-pravna komisija, ki ni imela
                  pripomb.</p>
               <p>Predstavnik Izvršnega sveta k tej točki je tovariš Rudi Šepič. Ali želi besedo?
                  (Ne.) Želi besedo predstavnik delegacije? (Ne želi.) Želijo besedo poročevalci
                  delovnih teles? (Ne želijo.)</p>
               <p>Pričenjam razpravo. Pisnih prijav ni. Želi kdo razpravljati? (Ne.) Ker ne želi
                  nihče razpravljati, zaključujem razpravo in zboru predlagam, da sprejme naslednji
                  sklep:</p>
               <p>1. Skupščina SR Slovenije daje soglasje k osnutku zakona o skupnem znesku sredstev
                  za financiranje programa priprav za tisk in tiskanje osnovne hidrogeološke karte
                  Jugoslavije in osnovne inženirsko-geološke karte Jugoslavije za obdobje 1988 do
                  2009.</p>
               <p>2. Skupščina SR Slovenije pooblašča svojo delegacijo v Zboru republik in pokrajin
                  Skupščine SFRJ, da po končanem usklajevanju da soglasje k predlogu zakona.</p>
               <p>Želi o tem kdo razpravljati? (Ne želi.) Zaključujem razpravo in prehajamo na
                  glasovanje.</p>
               <p>Kdo je za ta sklep? (100 delegatov.) Je kdo proti? (3 delegati.) Vzdržani? (2
                  delegata.)</p>
               <p>Ugotavljam, da je sklep sprejet z večino glasov.</p>
               <p>Prehajamo k 12.TOČKI DNEVNEGA REDA - PREDLOG ZAKONA ORATIFIKACIJI KONVENCIJE
                  MEDNARODNE ORGANIZACIJE DELA ŠTEVILKA 155O VARSTVU PRI DELU, ZDRAVSTVENEMU VARSTVU
                  IN DELOVNEM OKOLJU.</p>
               <p>Predlog zakona je Skupščini predložila Skupščina SFRJ. Prejeli ste mnenje
                  Izvršnega sveta in predlog odloka o soglasju pod ESA 228.</p>
               <p>Predlog zakona je obravnavala tudi Zakonodajno-pravna komisija, ki ni imela
                  pripomb.</p>
               <p>Predstavnica Izvršnega sveta k tej točki je republiška svetovalka v Republiškem
                  komiteju za delo, Marija Hinterlechner. Želi morda besedo? (Ne želi.) Želi besedo
                  predstavnik delegacije? (Ne želi.) Želijo besedo poročevalci delovnih teles? (Ne
                  želijo.)</p>
               <p>Pričenjam razpravo. Pisnih prijav ni. Pisne razprave pa so oddali delegati
                  Slovenske Bistrice z gospodarskega področja.</p>
               <p>Besedo ima tovariš Janko Blas, gospodarsko področje, 27. okoliš, Krško.</p>
            </sp>
            <sp>
               <speaker>JANKO BLAS:</speaker>
               <p>Tovariš predsednik, tovarišice in tovariši delegati! Naša delegacija 27. okoliša
                  področja Posavja se strinja s tem predlogom zakona o ratifikaciji konvencije za
                  varstvo pri delu in delovnem okolju. Predlagamo pa, da se inšpekcija dela bolj
                  pozanima o lani sprejetem 45. členu zakona o varstvu pri delu, kako ga združeno
                  delo in skupnosti uveljavljajo. Opažamo, da na tem področju ni večjega uspeha.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvalalepa.Ker ne želinihče več razpravljati, zaključujem razpravo in prehajamo na
                  glasovanje.</p>
               <pb/>
               <p>Na glasovanje dajem predlog odloka o soglasju k predlogu zakona o ratifikaciji
                  konvencije Mednarodne organizacije dela številka 155 o varstvu pri delu,
                  zdravstvenem varstvu in delovnem okolju pod ESA 228.</p>
               <p>Kdo je za ta predlog? (106 delegatov.)Je kdo proti? (1 delegat.) Vzdržani? (1
                  delegat.)</p>
               <p>Ugotavljam, da je predlog odloka sprejet z večino glasov.</p>
               <p>Zboru tudi predlagam, da sprejme še naslednji sklep.</p>
               <p>V zvezi z mnenjem Izvršnega sveta Skupščine SR Slovenije in poročilom
                  zakonodajno-pravne komisije naj delegacija pri nadaljnji obravnavi predloga zakona
                  opozori na napake in nedoslednost pri prevodu besedila zakona.</p>
               <p>Ali želi kdo o tem sklepu razpravljati? (Ne želi.)</p>
               <p>Kdo je za ta sklep? (97 delegatov.) Je kdo proti? (1 delegat.) Vzdržani? (4
                  delegati.)</p>
               <p>Ugotavljam, da je predlagani sklep sprejet z večino glasov.</p>
               <p>Prehajamo na 13. TOČKO DNEVNEGA REDA - POROČILO O DELUSLUŽBE DRUŽBENEGA
                  KNJIGOVODSTVA SR SLOVENIJE ZA LETO 1986.</p>
               <p>Poročilo je Skupščini predložila v obravnavo Služba družbenega knjigovodstva
                  Slovenije.</p>
               <p>K poročilu ste prejeli stališče Izvršnega sveta in danes na klop predlog sklepa
                  pod ESA 211.</p>
               <p>Želi besedo predstavnik SDK? (Da.) Besedo ima tovariš Franc Knafelc, generalni
                  direktor Službe družbenega knjigovodstva.</p>
            </sp>
            <sp>
               <speaker>FRANC KNAFELC:</speaker>
               <p>Tovariš predsednik, tovarišice in tovariši delegati! Danes že četrtič dajem
                  Skupščini SR Slovenije poročilo o opravljenih nalogah Službe družbenega
                  knjigovodstva SR Slovenije v preteklem letu. Vsako leto je postopek enak. Služba
                  pripravi pisno poročilo o obsegu in vsebini opravljenih nalog v preteklem letu,
                  naniza nekatere večje probleme, ki jih je ugotovila pri opravljanju nalog, in v
                  grobem opredeli tudi predloge, ki jih je med letom posredovala pristojnim organom
                  za drugačno ureditev nekaterih področij.</p>
               <p>Tudi vsebina nalog se bistveno ne spreminja, saj so naloge Službe določene v
                  zakonu o Službi družbenega knjigovodstva.</p>
               <p>Bolj zaskrbljujoče je, da se problemi celo zaostrujejo, predlogi pa ostajajo
                  aktualni, vendar nerealizirani. V takih razmerah pa je delo Službe ne samo dosti
                  bolj obsežno, ampak tudi bolj zahtevno in težavno.</p>
               <p>Problemi so na vseh področjih delovanja Službe - od evidenc do
                  informativno-analitičnih nalog, od opravljanja plačilnega prometa do nadzora
                  finančnega in materialnega poslovanja uporabnikov družbenih sredstev. Prav problem
                  nadzora finančnega in materialnega poslovanja bi rad danes obširneje in najprej
                  razgrnil pred vami.</p>
               <p>Brez dvoma mora Služba družbenega knjigovodstva skrbeti za dosledno izvajanje
                  zakonov in drugih predpisov iz svoje pristojnosti. Vendar pa se v pravi ofenzivi
                  normativnega<pb/>urejanja, kot smo ga deležni v zadnjem času, često težko znajde
                  naša služba, kaj šele uporabniki družbenih sredstev.</p>
               <p>Naštel bi nekaj takih primerov, ko Služba družbenega knjigovodstva praktično ni
                  mogla ravnati v skladu s sprejetimi zakoni, saj so bili ti nejasni in nedorečeni,
                  včasih celo protislovni, pravočasno nismo dobili niti vseh izvedbenih predpisov,
                  pravilnikov in navodil.</p>
               <p>Ker služba ni in ne more biti samo slep birokratski izvajalec zakonov, je
                  dostikrat tudi v položaju, ko mora nek zakon izvajati, čeprav sama ocenjuje, da
                  tak zakon nima strokovne podlage.</p>
               <p>Tipični primer je letošnji paket omejevalnih ukrepov porabe, še posebej pa oba
                  zakona o omejitvi osebnih dohodkov. Nesporno ti zakoni ne bodo bistveno spremenili
                  poslovanja gospodarstva, saj so v nasprotju z deklarirano tržno usmerjeno
                  ekonomsko politiko, ker želijo doseči cilje s pravno prisilo, ne pa z
                  uveljavljanjem ekonomskega interesa.</p>
               <p>Imamo tudi že praktične izkušnje s takimi ukrepi. Že lani so bile omejitve osebne,
                  skupne, splošne, družbene in investicijske porabe, rezultati pa so poznani.
                  Stopnje rasti vseh oblik porabe so presegle vse rekorde, akumulacija gospodarstva
                  se še nikoli ni tako ostro zmanjšala, kot lani, gospodarstvo še ni nikoli stopilo
                  v novo poslovno leto s tako pičlimi razvojnimi možnostmi. Zakon o omejitvi osebnih
                  dohodkov je z zamrznitvijo obstoječih nesorazmerij v razporejanju dohodka in v
                  ravni osebnih dohodkov izrazito nepravičen do dobrih gospodarjev, razen tega je
                  tudi nestrokovno izdelan. Tisti, ki so ga napisali, verjetno ne poznajo dovolj
                  dobro poslovanja gospodarskih organizacij. Zato tudi niso znali predvideti vseh
                  specifičnosti, ki so že, verjetno pa tudi še bodo, zahtevale spremembe osnovnega
                  zakona. Posledica vseh teh popravkov pa bo, da bodo osebni dohodki kmalu na enaki
                  ravni, kot če zakona sploh ne bi bilo. Povzročil pa je veliko dela uporabnikom
                  družbenih sredstev in Službi, veliko nezadovoljstva, pa tudi socialnih nemirov. V
                  prvih dneh po uveljavitvi obeh zakonov o omejevanju osebnih dohodkov ju nismo
                  mogli izvajati niti uporabniki družbenih sredstev niti Službe družbenega
                  knjigovodstva. Znani še niso bili izvedeni predpisi – predvsem način določanja
                  zneskov sredstev za osebne dohodke in skupno porabo za leto 1987 - torej to, kar
                  je bistveni pogoj za izvajanje zakona. Pravilnik, ki ta način določa, je bil
                  uporabnikom družbenih sredstev na voljo šele 20. marca.</p>
               <p>Ni moč pričakovati, da bo predpis, ki ureja tako občutljivo področje, kot so
                  osebni dohodki, lahko učinkoval, ne da bi bili z njim natančno seznanjeni tisti,
                  ki ga morajo upoštevati, kot tudi tisti, ki morajo skrbeti za njegovo izvajanje.
                  Zato Služba ni mogla ravnati drugače, kot je, čeprav ji očitajo, da ni pravočasno
                  začela izvajati obeh zakonov.</p>
               <p>Vendar pa v službi menimo, da bi vsako prenagljeno ravnanje lahko povzročilo
                  nepopravljive posledice, še posebej zaradi tega, ker zaradi tajnosti in hitrega
                  postopka sprejemanja zakona, delavci v združenem delu niso bili seznanjeni z
                  novimi predpisi. Ko smo v Službi dobili vse izvedbene predpise, smo poslali vsem
                  uporabnikom družbenih sredstev posebno pismo, v<pb/>katerem smo jih opozorili, da
                  morajo pri izplačilu osebnih dohodkov za mesec marec ravnati v skladu z obema
                  zakonoma.</p>
               <p>Sodim, da je bilo ravnanje Službe v zvezi z izvajanjem obeh zakonov o omejitvi
                  osebnih dohodkov razumno in odgovorno. Tako ga je ocenil tudi svet Službe
                  družbenega knjigovodstva, hkrati pa je Službo zadolžil, da delegatom Skupščine
                  prenesejo njegovo priporočilo, da je treba temeljito pretehtati sprejemanje
                  predpisov na področju osebnih dohodkov. Predvsem pa bi morali skupaj z zakoni
                  sprejeti tudi vse izvedbene predpise. Pravočasno bi morali biti objavljeni tudi
                  vsi podatki in koeficienti, ki jih uporabniki družbenih sredstev rabijo pri
                  izvajanju zakona.</p>
               <p>Povem naj, da do danes še niso objavljeni koeficienti za revalorizacijo družbenih
                  sredstev, ki bi jih moral Zvezni zavod za statistiko objaviti najkasneje do 10.
                  oziroma 15. v mesecu za tekoče obračunsko obdobje. Te koeficiente naj bi
                  uporabniki uporabili v periodičnih obračunih za prvo trimesečje.</p>
               <p>Dovolite mi, da ponovno opozorim: pri oblikovanju zakonov, še posebej pa pri
                  oblikovanju izvedbenih predpisov, bi moralo biti mnenje Službe bolj odločujoče,
                  kot je sedaj. Kot neposredni izvajalec zakona pozna Služba vse podrobnosti, ki jih
                  izvedba zakona zahteva. Tako bi se izognili pogostim spremembam in dopolnitvam
                  komaj sprejetih zakonov, hkrati pa tudi nekoliko zmanjšali gnev uporabnikov
                  družbenih sredstev, saj je po njihovem mnenju često prav Služba družbenega
                  knjigovodstva glavni krivec za vse neuspehe zakonodaje.</p>
               <p>Ni slučajno, da je celo v zakonu o Službi družbenega knjigovodstva poseben člen,
                  ki določa Službi pravico in dolžnost, da daje mnenja, pripombe in predloge k
                  osnutkom in predlogom zveznih zakonov ter drugim zveznim predpisom in splošnim
                  aktom, ki jih uporablja pri opravljanju del in nalog svojega delovanja
                  področja.</p>
               <p>V zvezi z nalogami in problemi nadzora finančnega in materialnega poslovanja moram
                  reči še nekaj besed o posebni nalogi - to je o oceni zaključnih računov. V Službi
                  namreč slišimo očitke, da rezultati te naloge niso enakovredni vloženemu delu.
                  Veste, da je to nova, kvalitetnejša oblika eksternega nadzora, ki jo je uvedel
                  novi zakon o Službi družbenega knjigovodstva. Upoštevati je treba, da je
                  metodologija ocene zaključnih računov veliko bolj zahtevna od običajnega
                  inšpekcijskega pregleda in zato terja dosti več časa kot pregled. Razen tega pa
                  Služba še vedno ni kadrovsko tako usposobljena, kot bi bilo za opravljanje te
                  naloge potrebno.</p>
               <p>Vendar pa so prvi rezultati spodbudni. Temeljitejše preverjanje pravilnosti in
                  zakonitosti zaključnih računov, kakršnega zahteva metodologija ocene, se je
                  pokazalo v večjem številu ugotovljenih nepravilnosti in nezakonitosti v primerjavi
                  z inšpekcijsko metodo. Naleteli pa smo tudi že na težave. Ocena zaključnih računov
                  naj namreč ne bi ostala le na ugotavljanju nepravilnosti in nezakonitosti, ampak
                  mora seči dlje - v oceno gospodarnosti poslovanja.</p>
               <p>Služba je ugotovila, da večina organizacij združenega dela ne izdeluje kalkulacij
                  lastnih cen izdelkov, ker jih k temu ne zavezuje noben predpis. Organizacije
                  združenega dela tako pravzaprav nimajo osnovne podlage za ocenjevanje
                  gospodarnosti in<pb/>smotrnosti proizvodnje posameznega izdelka. Zakon o
                  knjigovodstvu sicer določa, da organizacija združenega dela v svojem knjigovodstvu
                  zagotavlja podatke za izdelavo kalkulacij za oblikovanje cen za izdelke in
                  storitve, vendar ta določba ni sankcionirana. Take kalkulacije bi lahko služile
                  tudi kot podlaga za oceno upravičenosti rasti cen izdelkov in storitev. Povem naj
                  še, da bomo informacijo o rezultatih ocene zaključnih računov vključevali v našo
                  redno informativno dejavnost.</p>
               <p>Med problemi informativno-analitične dejavnosti bi omenil samo enega - kar pa ne
                  pomeni, da je edini - a se je v preteklem letu še posebej zaostril. Gre za
                  neizgrajenost enotnih definicij za posamezne ekonomske kategorije. Enotnih
                  definicij ni niti za tako pomembne kategorije, kot so: akumulacija, bruto osebni
                  dohodki, povprečna porabljena poslovna sredstva. Koordinacijski odbor za
                  spremljanje zveznega družbenega dogovora o delitvi dohodka - če ga lahko tako
                  poenostavljeno imenujem - je v letu 1986 izdal kar tri sklepe o določitvi
                  akumulacije in povprečno uporabljenih poslovnih sredstev organizacij združenega
                  dela. V vsakem od teh sklepov je bila tako vsebina akumulacije kot vsebina
                  porabljenih poslovnih sredstev nekoliko drugače definirana. Niti eden od teh
                  sklepov pa ni povzemal definicije teh dveh kategorij iz takrat veljavnega navodila
                  Službe družbenega knjigovodstva .</p>
               <p>Osnova za izračun teh kategorij so podatki iz zaključnih računov oziroma
                  periodičnih obračunov - torej podatki, ki jih zagotavlja Služba. Zato ne more biti
                  vseeno, da objavlja za različne namene različne podatke iste ekonomske kategorije,
                  ki so lahko celo zelo različni, saj zadnji od imenovanih sklepov dopušča, da v
                  strukturi akumulacije organizacije združenega dela lahko všteva tudi obresti od
                  kreditov. Služba družbenega knjigovodstva je v mejah svojega delovanja področja
                  odgovorna za resničnost, popolnost in razumljivost podatkov in informacij, ki jih
                  zbira, obdeluje in izkazuje. Te odgovornosti pa ob tako različnih definicijah
                  kategorij, ki jih mora zagotavljati, ne more sprejeti. Zato sodi, da bi definicije
                  - vsaj za najpomembnejše ekonomske kategorije - bilo treba čimprej enotenje
                  opredeliti. Nenazadnje nas za tako ureditev zavezuje tudi zakon o temeljnih
                  družbenih sistemih informiranja.</p>
               <p>Plačilni promet. Ne bi rad znova poudarjal razlogov, zakaj je že v ustavilo
                  določeno, da opravlja plačilni promet v državi Služba družbenega knjigovodstva.
                  Povedati pa moram, kako daleč smo v Službi prišli z uvajanjem tako imenovanega
                  telekomunikacijskega prenosa sredstev in podatkov z nalogo plačilnega prometa med
                  organizacijskimi enotami Službe. Učinkovitost opravljenega plačilnega prometa se
                  bo namreč šele z vključitvijo vseh podružnic Službe - in s tem vseh uporabnikov
                  družbenih sredstev - v telekomunikacijski prenos - pomembno povečala. Žal moramo
                  ugotoviti, da uvajanje telekomunikacijskega prenosa v letu 1986 ni potekalo v
                  skladu z načrti - to velja tako za Službo v republiki kot tudi za celotno Službo v
                  Jugoslaviji. V telekomunikacijski prenos sredstev in podatkov sta v naši republiki
                  za sedaj vključeni le dve podružnici, in sicer v Ljubljani in Mariboru. Druge
                  enote pa še niso tehnično<pb/>usposobljene, ker je njihova računalniška oprema
                  zastarela ali pa nima dovolj velike zmogljivosti.</p>
               <p>Nova tehnologija dela v plačilnem prometu je povzročila tudi vrsto subjektivnih
                  težav. Uporabniki družbenih sredstev ne spoštujejo predpisanih novih standardov za
                  opravljanje plačilnega prometa, delavci Službe pa še vedno dovoljujejo, da
                  predložijo nepravilno izpolnjene naloge plačilnega prometa. Kljub temu pa v Službi
                  pričakujemo, da bomo letos rešili večji del problemov. V prvem polletju naj bi
                  vključili v telekomunikacijski prenos še podružnici Celje in Kranj, v jeseni pa še
                  podružnice v Novem mestu, Kopru, Novi Gorici in Murski Soboti.</p>
               <p>Za ostalih šest podružnic, ki nimajo primerne tehnične opreme, pa načrtujemo nakup
                  nove računalniške opreme. Tako kot v Sloveniji se za telekomunikacijski prenos
                  postopoma usposabljajo tudi podružnice v drugih republikah in avtonomnih
                  pokrajinah.</p>
               <p>Dovolite, da zaključim. Namenoma v referatu nisem znova ponavljal že znanih
                  predlogov Službe za racionalizacijo knjigovodskih informacij, za prenehanje
                  obveznosti predlaganja periodičnih obračunov za prvo trimesečje za vse uporabnike
                  družbenih sredstev izven gospodarstva, za poenostavitev prikaza finančnih
                  obračunov gospodarskih enot v tujini, za enotno - hkrati pa tudi najbolj
                  racionalno ureditev financiranja SIS materialne proizvodnje in tako dalje. Sodim
                  namreč, da so ti predlogi delegatom dobro znani in da se tudi zavzemajo za njihovo
                  uveljavitev.</p>
               <p>Predlagam, da sprejmete predloženo poročilo o delu Službe družbenega knjigovodstva
                  v SR Sloveniji za leto 1986. Zagotavljam, da bomo v Službi še naprej z vso
                  vestnostjo in odgovornostjo izpolnjevali vse naloge iz svojega delovnega področja,
                  vnaprej pa se zahvaljujem za morebitne napake in pobude za izboljšanje našega
                  dela. Hvala lepa.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. K tej točki je predstavnik Izvršnega sveta tovariš Rudi Šepič, član
                  Izvršnega sveta in republiški sekretar za finance. Želi morda besedo? (Ne.) Želijo
                  besedo poročevalci delovnih teles? (Tudi ne.) Pričenjam razpravo. K razpravi se je
                  prijavil Vili Novak, gospodarsko področje 41. okoliš, Maribor Tabor.</p>
            </sp>
            <sp>
               <speaker>VILI NOVAK:</speaker>
               <p>Tovariši delegati, tovarišice delegatke! To je samo kratka ugotovitev o delu
                  Službe družbenega knjigovodstva. Naša skupina delegatov ocenjuje, da je poročilo o
                  delu Službe družbenega knjigovodstva v SR Sloveniji za leto 1986 dovolj skrbno
                  pripravljeno in da je celoten pregled delovanja te institucije. Kljub temu imamo
                  manjše pripombe.</p>
               <p>Že gradivo samo vsebuje določena vprašanja, na katera bi bilo potrebno v
                  bodočnosti odgovoriti. Skupini se je zdelo najpomembnejše vprašanje zbiranja in
                  distribuiranja podatkov. Služba družbenega knjigovodstva namreč zbira številne
                  podatke, ki nikomur ne koristijo, sami Službi, kot tudi dajalcem podatkov, pa
                  povzročajo ogromno nepotrebnega dela in s tem dodatne materialne stroške.
                  Čestokrat se zbiranje informacij podvaja in s tem se izgublja ena od vlog Službe v
                  smislu preventivnega opozarjanja glede čuvanja in uporabe sredstev. V tej težki
                  gospodarski<pb/>situaciji bi morali tudi na tem področju spoštovati in slediti
                  načelom koristnosti in racionalnosti.</p>
               <p>Zato menimo, da bi bilo nujno potrebno določiti, katere podatke potrebujemo in kdo
                  jih bo resnično potreboval in kdo jih zbira, da se ne bi podatki podvajali.
                  Menimo, da bi bilo najlažje in najbolj racionalno zbiranje podatkov v eni sami
                  instituciji.</p>
               <p>Za to bi morali povezati informacijske in podinformacijske sisteme v celoti, ker
                  bi le na ta način lahko zagotovili celoten pretok in prenosa informacijskega
                  sistema. Samo toliko. Hvala.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Pismenihprijav ni več. Želi še kdo besedo? (Ne.) Če ne želi,
                  zaključujem razpravo in prehajamo na glasovaje o predlogu sklepa pod 211.</p>
               <p>Kdo je za ta predlog sklepa? (97 delegatov.) Je kdo proti? (Nihče.) Vzdržani?
                  (Nihče.)</p>
               <p>Ugotavljam, da je predlog sklepa sprejet soglasno.</p>
               <p>Prehajamo k 14. TOČKI DNEVNEGA REDA - VOLITVE INIMENOVANJA.</p>
               <p>Predlog odloka o razrešitvi in izvolitvi člana Izvršnega sveta Skupščine ter o
                  razrešitvi in imenovanju predsednika Republiškega komiteja za energetiko je
                  predložila Komisija za volitve, imenovanja in administrativne zadeve na predlog
                  predsednika Izvršnega sveta Skupščine SR Slovenije.</p>
               <p>Predlog odloka so prejeli vodje skupin delegatov za delegate, danes pa ste ga
                  dobili tudi na klop.</p>
               <p>Besedo ima Janez Bohorič, pooblaščeni predstavnik mandata in podpredsednik
                  Izvršnega sveta.</p>
            </sp>
            <sp>
               <speaker>JANEZ BOHORIČ:</speaker>
               <p>Tovarišice in tovariši delegati! Dovolite mi, da po pooblastilu predsednika
                  Izvršnega sveta tovariša Dušana Šinigoja razložim to kadrovsko spremembo v
                  Izvršnem svetu in v Republiškem komiteju za energetiko.</p>
               <p>Na podlagi 395. člena Ustave SR Slovenije predlog za razrešitev člana Izvršnega
                  sveta Skupščine SR Slovenije in predsednika Republiškega komiteja za energetiko
                  tovariša Pavla Kunca ter predlog za izvolitev za člana Izvršnega sveta Skupščine
                  SR Slovenije in imenovanje za predsednika Republiškega komiteja za energetiko, za
                  tovariša Natana Bernota.</p>
               <p>Predlog za razrešitev dosedanjega člana Izvršnega sveta in predsednika
                  Republiškega komiteja za energetiko ter izvolitev novega člana Izvršnega sveta in
                  imenovanje predsednika Republiškega komiteja za energetiko je predsednik Izvršnega
                  sveta podal glede na sedanje stanje v energetskem gospodarstvu in glede na
                  ugotovitve in sklepe Skupščine SR Slovenije, ki zaostrujejo potrebo po hitrejšem
                  reševanju nastalega stanja.</p>
               <p>Razreševanje zahtevnih operativnih nalog na energetskem področju je dodatno
                  izpostavilo odgovornosti Republiškega komiteja za energetiko in terja kreativno
                  vlogo tega komiteja za razrešitev nastalega položaja.</p>
               <p>Magister Pavle Kunc teh nalog žal ni mogel v celoti uresničevati, čeprav
                  energetiko strokovno obvlada. Odgovornosti in naloge predsednika Republiškega
                  komiteja za energetiko namreč<pb/>terjajo poleg strokovnih, še jasno izraženo
                  organizacijske, koordinativne in vodstvene sposobnosti. Magister Pavle Kunc s
                  predlogom predsednika Izvršnega sveta za razrešitev soglaša. V teh okoliščinah se
                  je predsednik Izvršnega sveta odločil, da predlaga za kandidata za člana Izvršnega
                  sveta in predsednika Republiškega komiteja za energetiko tovariša Natana
                  Bernota.</p>
               <p>Tovariš Natan Bernot, diplomirani inženir strojništva, bo lahko glede na svoja
                  strokovna, delovna in družbenopolitična znanja in izkušnje, ki jih je pridobil z
                  dolgoletnim delom na področju energetike, kot tudi na področju delegatskega
                  skupščinskega dela - še zlasti na področju družbenoekonomskih odnosov in sistema,
                  uspešno opravljal zahtevane naloge kot član Izvršnega sveta SR Slovenije in kot
                  predsednik Republiškega komiteja za energetiko.</p>
               <p>Doslej je uspešno opravljal dela na zahtevnih družbenih nalogah v republiški in
                  zvezni skupščini, Gospodarski zbornici Slovenije, v Republiški konferenci
                  Socialistične zveze delovnega ljudstva Slovenije in v drugih organih.</p>
               <p>Med drugim je bil predsednik Odbora za družbenoekonomske odnose zbora Združenega
                  dela Skupščine SR Slovenije in član medzborovske skupine te skupščine za
                  raziskovalno dejavnost, predsednik Zbora združenega dela Skupščine mesta
                  Ljubljane, predsednik Skupščine izobraževalne skupnosti Slovenije, predsednik
                  Zveze strojnih inženirjev in tehnikov SR Slovenije. Od leta 1968 do 1981 je bil
                  direktor Inženirskega biroja Elektroprojekt Ljubljana, član Republiškega komiteja
                  za energetiko, član upravnega odbora Instituta Jožef Stefan, predsednik Konference
                  vladnih izvedencev za energetiko UNCTAD v Ženevi ter član Izvršnega odbora
                  Nacionalnega komiteja svetovne energetske konference.</p>
               <p>Sedaj je delegat v Zveznem zboru Skupščine SFR Jugoslavije in član Komisije
                  Izvršnega sveta Skupščine SR Slovenije za jedrsko energetiko. Je tudi vodja
                  delovne skupine za pripravo graditve jedrske elektrarne Prevlaka v okviru
                  Inženirskega biroja Elektroprojekta v Ljubljani.</p>
               <p>V zvezi z njegovo kandidaturo je bil opravljen družbeno dogovorjen kandidacijski
                  postopek. Predsedstvo Republiške konference Socialistične zveze delovnega ljudstva
                  Slovenije je skladno z določili kandidacijskega postopka na 71. seji, 14. aprila
                  1987 ugotovilo, da so občinske, obalna in mestni konferenci Socialistične zveze
                  delovnega ljudstva ter republiškega vodstva družbenopolitičnih organizacij
                  obravnavale predlog, da bi bil kandidat za člana Izvršnega sveta SR Slovenije in
                  predsednik Republiškega komiteja za energetiko tovariš Natan Bernot.</p>
               <p>Centralni komite Zveze komunistov Slovenije, Republiški svet Zveze sindikatov
                  Slovenije in Republiški odbor Zveze združenj borcev NOV Slovenije niso imeli
                  pripomb k predlogu, medtem ko s predlogom nista soglašala dva člana Predsedstva
                  republiške Konference Socialistične zveze delovnega ljudstva Slovenije delegata
                  Republiške konference Zveze socialistične mladine Slovenije.</p>
               <p>Prigovorov, ki so jih imeli predstavniki Zveze socialistične mladine Slovenije h
                  kandidacijskem postopku in na seji</p>
               <pb/>
               <p>Predsedstva Socialistične zveze delovnih ljudstva Slovenije, da tovariš Natan
                  Bernot ni primeren za predlagano funkcijo zaradi svojega sedanjega dela, ki ga
                  opravlja kot vodja projekta za gradnjo jedrske elektrarne v Prevlaki, in da bi
                  bilo to neodgovorno prejudiciranje pomembnih družbenih odločitev, predsednik
                  Izvršnega sveta ne more sprejeti.</p>
               <p>Sedanjo delovno nalogo je tovariš Natan Bernot sprejel kot družbeno dolžnost, ki
                  jo opravlja z največjo odgovornostjo, strokovnostjo, predvsem pa z izjemnim
                  odnosom do varovanja družbenih sredstev in okolja. SR Slovenija nima niti možnosti
                  niti potrebe, da bi do leta 2000 gradila nove jedrske energetske objekte, kar smo
                  razložili tudi v odgovoru na delegatsko vprašanje. Zato je strah, da bi tovariš
                  Bernot lahko prejudiciral razvojne odločitve v tej smeri, tudi zaradi tega
                  neutemeljen.</p>
               <p>Predsednik Izvršnega sveta poudarja, da Izvršni svet Skupščine SR Slovenije deluje
                  kot kolektivni organ v smislu odločanja in odgovornosti pri pripravi predlogov za
                  odločanje v Skupščini SR Slovenije, kot tudi pri izvajanju v Skupščini SR
                  Slovenije in pri drugih družbenih dokumentih določene politike ter pri
                  uresničevanju sprejetih odločitev.</p>
               <p>Predsednik Izvršnega sveta meni, da ima kandidat Natan Bernot vsa potrebna znanja,
                  izkušnje in osebnostne lastnosti za uspešno delo in ga predlaga za člana Izvršnega
                  sveta Skupščine SR Slovenije in za predsednika Republiškega komiteja za
                  energetiko. Hvala.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. K razpravi se je prijavil tovariš Branko Medik, 38. okoliš,
                  gospodarsko področje, Maribor Pobrežje.</p>
            </sp>
            <sp>
               <speaker>BRANKO MEDIK:</speaker>
               <p>Tovariš predsednik, tovarišice in tovariši delegati! Glede na sedanjo uvodno
                  obrazložitev tovariša podpredsednika Izvršnega sveta so stvari nekoliko bolj
                  jasne, kot v obrazložitvi, ki smo jo dobili v gradivu. Kljub temu bom prebral
                  pripombo obeh skupin delegatov naše občine.</p>
               <p>Delegati skupine delegatov za Zbor občin in Zbor združenega dela smo temeljito
                  obravnavali stališče občinske konference Zveze socialistične mladine naše občin, v
                  kateri mladinci navajajo razloge, zakaj so proti imenovanju tovariša Natana
                  Bernota za predsednika Republiškega komiteja za energetiko.</p>
               <p>Strinjamo se z ugotovitvijo mladih, da je ustrezna energetska politika prvi pogoj
                  kakršnih koli strukturalnih družbenih sprememb. Republiški upravni organ tako
                  postaja mesto, kjer se kreirajo odločilni trenutki slovenske gospodarske in
                  politične prihodnosti. Kot najvišji upravni organ za to področje mora imeti
                  izdelano jasno vizijo politike, ki jo misli kreirati in ki naj bi bila družbeno
                  najbolj optimalna. Položaj in mesto predsednika Republiškega komiteja za
                  energetiko - to se pravi kadrovska zasedba Republiškega komiteja za energetiko -
                  je zato toliko bolj pomembno še posebej v času, ko v Sloveniji potekajo intenzivne
                  razprave na teme energetike in družbenega razvoja ter razprave o ekologiji,
                  energiji in varčevanju.</p>
               <pb/>
               <p>Zamenjava predsednika komiteja med mandatom je nevsakdanje dejanje naše politične
                  prakse. V osnovi ga lahko odobravamo, vendar šele, ko so tudi znani razlogi za
                  zamenjavo - no, tu so sedaj nekoliko bolj jasni.</p>
               <p>Za predlagano zamenjavo tovariša Pavla Kunca, ne poznamo razlogov, zato se ne
                  moremo opredeliti o odhodu tovariša Kunca. Predlagatelj zamenjave more podati
                  obrazložitev vzrokov, zaradi katerih predlaga zamenjavo.</p>
               <p>Tovariš Natan Bernot ni primeren kandidat za predsednika Republiškega komiteja za
                  energetiko. Njegova dosedanja profesionalna pot ne daje zagotovila, da je sposoben
                  sprejeti in oblikovati kakšno drugo videnje energetske politike od
                  ekstenzivnejše.</p>
               <p>Vsa slovenska javnost je zelo vznemirjena ob načrtovanih novogradnjah nuklearnih
                  central in se plebiscitarno odloča proti gradnji le-teh. V tem trenutku bi bilo
                  imenovanje vodje delovne skupine za pripravo graditve jedrske elektrarne Prevlaka
                  za predsednika Republiškega komiteja za energetiko neodgovorno prejudiciranje
                  pomembnih družbenih odločitev, ki ji še nismo sprejeli.</p>
               <p>Obsojamo postopke krogov, ki želijo za vsako ceno doseči imenovanje tovariša
                  Bernota za predsednika Republiškega komiteja za energetiko. V ta namen
                  manipulirajo s formuliranji obrazložitev predloga v umaknjenem predlogu, da se po
                  hitrem postopku imenuje tovariša Bernota za predsednika Republiškega komiteja za
                  energetiko. Na zasedanjih zborov Skupščine SR Slovenije 18. marca 1987 je še bil
                  naveden podatek, da je vodja delovne skupine za pripravo graditve jedrske
                  elektrarne Prevlaka, v obrazložitvi njegove kandidature, ki so jo dobile vse
                  občinske konference SZDL po Sloveniji, pa tega podatka ni, kar daje predlogu
                  bistveno drugačno razsežnost.</p>
               <p>Iz vseh navedenih razlogov smo proti imenovanju tovariša Natana Bernota za
                  predsednika Republiškega komiteja za energetiko. Hvala.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa.Besedo imaDrago Cafnik, 4. okoliš področja državnih organov Maribor
                  Rotovž.</p>
            </sp>
            <sp>
               <speaker>DRAGO CAFNIK:</speaker>
               <p>Tovariš predsednik, tovarišice in tovariši delegati! Naša delegacija oziroma naša
                  baza je imela povsem enako stališče, kot ga je imel moj predhodni razpravljalec,
                  zato ne bi ponavljal utemeljitev in se pridružujem njegovemu mnenju. Hvala.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala lepa. Želi še kdobesedo? (Da.) Prosim, besedo ima Ljubica Frančeškin,
                  gospodarsko področje, 30. okoliš, Celje.</p>
            </sp>
            <sp>
               <speaker>LJUBICA FRAČEŠKIN:</speaker>
               <p>Tovariš predsednik, tovarišice in tovariši delegati! O tem imenovanju za člana
                  Izvršnega sveta Skupščine SR Slovenije in za predsednika Republiškega komiteja za
                  energetiko je tudi naša skupina delegatov za gospodarsko področje, 30. okoliš,
                  Celje, bila seznanjena s sklepom</p>
               <pb/>
               <p>Koordinacijskega zbora za kadrovska vprašanja pri Občinski konferenci SZDL
                  Celje.</p>
               <p>Delegacija ob imenovanju tovariša Bernota postavlja vprašanje, če so razvojni
                  pogledi imenovanega na energetsko problematiko usklajeni s stališči Republiške
                  konference SZDL. Iz gradiva Koordinacijskega odbora za kadrovska vprašanja pri
                  Republiški konferenci SZDL ni razviden odnos tovariša Natana Bernota do energetske
                  politike v SR Sloveniji in to tistih razvojnih konceptov, ki jih zastopa
                  Republiška konferenca SZDL.</p>
               <p>V bistvu se s tem tudi naša delegacija pridružuje mnenju mojih dveh predhodnikov.
                  Hvala.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvalalepa. Želi še kdorazpravljati? (Ne želi.) Želi še kaj povedati predstavnik
                  mandatarja? (Ne želi.) Če ne želi nihče več razpravljati, prehajamo na
                  glasovanje.</p>
               <p>Na glasovanje dajem predlog odloka o razrešitvi in izvolitvi člana Izvršnega sveta
                  Skupščine SR Slovenije ter o razrešitvi in imenovanju predsednika Republiškega
                  komiteja za energetiko.</p>
               <p>Kdo je za ta odlok? ((37 delegatov.) Je kdo proti? (56 delegatov.) Vzdržani? (17
                  delegatov.)</p>
               <p>Ugotavljam, da predlog odloka ni sprejet.</p>
               <p>Prehajamo na predlog odloka o imenovanju namestnice generalnega direktorja Službe
                  družbenega knjigovodstva v SR Sloveniji, ki ga je predložila Komisija za volitve,
                  imenovanja in administrativne zadeve.</p>
               <p>Predlog odloka ste prejeli. Želi o predlogu odloka kdo razpravljati? (Nihče.) Če
                  ne želi nihče razpravljati, prehajamo na glasovanje.</p>
               <p>Na glasovanje dajem predlog odloka o imenovanju namestnice generalnega direktorja
                  Službe družbenega knjigovodstva SR Slovenije.</p>
               <p>Kdo je za? (113 delegatov.) Je kdo proti? (Nihče.) Vzdržani? (Nihče.)</p>
               <p>Ugotavljam, da je predlog odloka sprejet soglasno.</p>
               <p>S tem je za namestnico generalnega direktorja Službe družbenega knjigovodstva v SR
                  Sloveniji imenovana Ana Gorjup in ji želimo na novi dolžnosti veliko uspeha.</p>
               <p>Predlog odloka o izvolitvi dveh članov Upravnega odbora Sklada za pospeševanje
                  upodabljajoče umetnosti Moša Pijade je prav tako predložila Komisija za volitve,
                  imenovanja in administrativne zadeve.</p>
               <p>Predlog odloka ste prejeli.</p>
               <p>Želi o predlogo odloka kdo razpravljati? (Ne želi.)</p>
               <p>Na glasovanje dajem predlog odloka o izvolitvi dveh članov Upravnega odbora Sklada
                  za pospeševanje upodabljajoče umetnosti Moša Pijade.</p>
               <p>Kdo je za? (112 delegatov.) Je kdo proti? (Nihče.) Vzdržani? (Nihče.)</p>
               <p>Ugotavljam, da je predlog odloka sprejet soglasno.</p>
               <p>S tem sta člana Upravnega odbora Sklada za pospeševanje upodabljajoče umetnosti
                  Moše Pijade izvoljena Zvest Apollonio in Jure Mikuž.</p>
               <pb/>
               <p>Prehajamo na 15. TOČKO DNEVNEGA REDA - POBUDE, PREDLOGIIN VPRAŠANJA DELEGATOV.</p>
               <p>Na delegatsko vprašanje skupine delegatov za gospodarsko področje,15. okoliš,
                  Tržič glede kreditiranja hitrejšega razvoja gospodarsko manj razvitih republik in
                  avtonomnih pokrajin bo dal tovariš Neven Borak, namestnik predsednika Republiškega
                  komiteja za družbeno planiranje. Prosim, tovariš Borak.</p>
            </sp>
            <sp>
               <speaker>NEVEN BORAK:</speaker>
               <p>Delegatsko vprašanje skupine delegatov za gospodarsko področje, 15. okoliš, Tržič
                  za Zbor združenega dela Skupščine SR Slovenije se glasi: Sprašujemo, ali je sploh
                  mogoče zbrati podatke o vseh sredstvih, ki se jih je na kakršenkoli način
                  namenjalo gospodarsko manj razvitim območjem - tečajne razlike, primerna emisija,
                  mednarodni krediti in tako dalje, poleg sredstev Sklada federacije za kreditiranje
                  hitrejšega razvoja teh območij v SFR Jugoslaviji? Če se ta podatek lahko dobi,
                  želimo biti z njim seznanjeni.</p>
               <p>Odgovor. Pri kvantifikaciji učinkov dodatnih ukrepov obstajajo precejšnje
                  metodološke težave, saj vseh učinkov ni mogoče natančno izmeriti in se moramo v
                  teh primerih zadovoljiti s približnimi ocenami. Poleg tega je treba upoštevati, da
                  dodatni ukrepi v večini primerov neposredno ne zmanjšujejo razpoložljivih sredstev
                  organizacij združenega dela, temveč vplivajo na pogoje poslovanja posredno.</p>
               <p>Za obdobje 1986-1990 so za hitrejši razvoj gospodarsko manj razvitih republik in
                  SAP Kosovo določena sredstva Sklada federacije v višini 1,56% družbenega proizvoda
                  družbenega gospodarstva - v prejšnjem srednjeročnem obdobju pa 1,86% - in
                  dopolnila sredstva iz zveznega proračuna v višini 0,53 odstotka družbenega
                  proizvoda celotnega gospodarstva. Na ta način je na podlagi obeh pospeševalnih
                  ukrepov obveznost za srednjeročno obdobje 1986-1990 manjša kot v predhodnem
                  srednjeročnem obdobju.</p>
               <p>Hkrati s tem pa se je v tekočem srednjeročnem obdobju povečalo število dodatnih
                  ukrepov, predvsem glede finančne konsolidacije gospodarstva in bank v SR Črni
                  gori, SR Makedoniji in SAP Kosovu. To je preložitev plačil anuitet iz sredstev
                  Sklada federacije, ugodnosti pri kritju tečajnih razlik - splošnih in dodatne,
                  poseben položaj pri konverziji kratkoročnih in dolgoročnih kreditov, poseben
                  položaj pri odplačevanju tujih dolgov, preložitev vračila kreditov in drugih
                  plačil pooblaščenih bank, poseben položaj pri odstopanju dela prihodkov narodnih
                  bank, zagotovitev trajnih obratnih sredstev, carinske in druge olajšave pri uvozu
                  opreme in rezervnih delov in tako dalje.</p>
               <p>Nekateri dodatni ukrepi so bili že sprejeti, nekateri pa so v zaključni fazi
                  usklajevanja. Obveznosti do Sklada federacije ter odlaganja odplačila anuitet se
                  neposredno kaže v manjših razpoložljivih sredstvih organizacij združenega dela,
                  medtem ko imajo dopolnilna sredstva iz zveznega proračuna, zaradi načina njihovega
                  oblikovanja ter učinki dodatnih ukrepov le indirekten vpliv na organizacije
                  združenega dela, kar posredno zmanjšuje obseg sredstev za reprodukcijo in ima svoj
                  vpliv tudi na pogoje poslovanja. Učinki nekaterih dodatnih ukrepov so razvidni iz
                  obrazložitev posameznih zveznih predpisov, ki so bili<pb/>že sprejeti oziroma so
                  še v fazi usklajevanja, za nekatere pa se lahko v tej fazi, da samo približne
                  ocene.</p>
               <p>V priloženem pregledu so prikazani finančni učinki posameznih ukrepov za celotno
                  srednjeročno obdobje 1986-1990, učinkov dodatnih ukrepov pa metodološko ni mogoče
                  neposredno primerjati z družbenim proizvodom. Zato v tem odgovoru le informativno
                  navajamo v primerjavi z družbenim proizvodom zaradi lažjega razumevanja dimenzije
                  neposrednih oziroma posrednih obremenitev gospodarstva.</p>
               <p>Redni sistemski ukrepi za pospeševanje razvoja gospodarsko manj razvitih republik
                  in SAP Kosovo v obdobju 1986-1990: Sklad federacije, dopolnilna sredstva iz
                  zveznega proračuna - znašajo 2,14 odstotka družbenega proizvoda družbenega
                  gospodarstva SFR Jugoslavije. Učinki dodatnih ukrepov so v letu 1986 znašali 0,59
                  odstotka družbenega proizvoda družbenega gospodarstva in so se povečali v
                  primerjavi z letom 1985, ko so znašali 0,32 odstotka družbenega proizvoda
                  družbenega gospodarstva. Za celotno srednjeročno obdobje 1986-1990 bi na podlagi
                  ocene že sprejeti dodatni ukrepi predstavljali 0,53 odstotka, ukrepi predstavljajo
                  0,53 odstotka, ukrepi v pripravi pa dodatnih 28 odstotka družbenega proizvoda
                  družbenega gospodarstva SFR Jugoslavije oziroma skupaj 0,81 odstotka. Od leta 1987
                  do 1990 je družbeni proizvod ocenjen na podlagi realne letne rasti 4 odstotka, kar
                  predvideva družbeni plan za to obdobje. Analogna temu je tudi obremenitev
                  družbenega proizvoda SR Slovenije.</p>
               <p>Globalno obremenjenost gospodarstva glede pospeševanja razvoja gospodarsko manj
                  razvitih republik in SAP Kosovo je v obdobju 1986-1990 precejšnja, pri tem pa je
                  treba upoštevati, da je mogoče 60 odstotkov obveznosti do Sklada federacije - v
                  primeru SAP Kosova pa 50 odstotkov - uporabiti za skupna vlaganja v organizacije
                  združenega dela, s čimer se krepi povezovanje slovenskega gospodarstva z
                  organizacijami združenega dela v gospodarsko manj razvitih republikah in SAP
                  Kosovo in se usklajujejo medsebojni interesi pri investicijah in v gospodarskem
                  razvoju nasploh v okviru enotnega jugoslovanskega trga.</p>
               <p>Pri dodatnih ukrepih, ki so povezani s finančno konsolidacijo, bo potrebno
                  upoštevati izhodišče, da je te ukrepe mogoče uporabiti le v primeru, ko so
                  izdelani jasni sanacijski programi skupaj s predvidenimi dolgoročnimi učinki.
                  Sredstev ne bi smeli uporabljati samo za tekočo sanacijo, ki bi lahko pomenila le
                  kratkoročno reševanje problemov. Tudi pri finančni konsolidaciji gospodarstva in
                  bank bo potrebno sodelovanje zainteresiranih organizacij združenega dela s
                  celotnega območja Jugoslavije, kar bi omogočilo učinkovitejšo sanacijo in tudi po
                  tej poti okrepiti sodelovanje jugoslovanskega gospodarstva na enotnem tržišču.</p>
               <p>Pisnemu delu odgovora na delegatsko vprašanje je priložena tabela pregled ukrepov
                  za spodbujanje hitrejšega razvoja gospodarsko manj razvitih republik in SAP Kosovo
                  ter njihovih učinkov v obdobju 1986-1990, kjer so ti ukrepi razvrščeni in
                  kvanitificirani po naslednjih skupinah: redni sistemski ukrepi, dodatni - že
                  sprejeti ukrepi ter ukrepi v pripravi in postopku. Številk ne bi prebiral, je pa
                  dodatno tudi metodološko<pb/>pojasnilo glede načina določanja podatkov, ki so v
                  posameznih elementih tabele zapisani.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Pričenjam razpravo na ta odgovor. Ima kdo kakšno vprašanje ali dopolnitev? (Ne.)
                  Je delegat iz Tržiča zadovoljen z odgovorom? (Da.)</p>
               <p>Na delegatsko vprašanje skupine delegatov za gospodarsko področje, 42. okoliš,
                  Maribor Tezno v zvezi s tekočo gospodarsko problematiko je bilo odgovorjeno danes
                  v informaciji Izvršnega sveta o tekočih gospodarskih gibanjih v prvih mesecih leta
                  1987, ki smo jo danes obravnavali oziroma jo še bomo pri 2. točki dnevnega reda,
                  ker skupina še ni opravila svojega dela.</p>
               <p>Prejeli smo tudi odgovor na delegatsko vprašanje oziroma na zahtevano pojasnilo
                  Skupščine občine Maribor Rotovž v zvezi z načrtovanjem in gradnjo jedrskih
                  elektrarn in stališč do pobude skupine za kmetijsko področje, 7. okoliš,
                  Dravograd, ki jih bomo posredovali delegatom.</p>
               <p>Na delegatska vprašanja skupin delegatov za gospodarsko področje iz občine Maribor
                  Tezno in Velenje glede odprave cestne izoliranosti in dokončanje avtoceste
                  Bratstva in enotnosti smo prejeli informacijo Skupnosti za ceste Slovenije in
                  mnenje Izvršnega sveta Skupščine SR Slovenije, ki ju bomo skupinam delegatov
                  posredovali. Objavljena pa bo tudi v prihodnjem Poročevalcu.</p>
               <p>Skupina delegatov za gospodarsko področje iz Murske Sobote je predložila pobudo za
                  spremembo 31. člena zakona o pravni pomoči. Pobuda je bila posredovana Izvršnemu
                  svetu in bo obravnavana ob pripravi informacije o uresničevanju zakona o pravni
                  pomoči.</p>
               <p>Prejeli smo tudi pobudi delegacije Hmezad, delovna enota JATA TOZD Reja za Zbor
                  združenega dela za dopolnitev zakona o zagotovitvi sredstev za regresiranje dela
                  stroškov iz naslova obresti za kredite za namene v okviru selektivnega programa v
                  kmetijstvu, uporabljene v drugem polletju 1986 in za dopolnitev odloka o ciljih in
                  nalogah skupne emisijske in denarne politike ter skupnih temeljev kreditne
                  politike v letu 1987. Obveščam delegate, da smo ti pobudi odstopili delegaciji
                  Zbora republik in pokrajin in bodo predlagatelji pobud vabljeni na sejo
                  delegacije, ko bodo obravnavali to problematiko.</p>
               <p>Zahteva za spremembo odloka o načinu izračunavanja, povečanja, zmanjšanja in
                  uporabljanja družbeno priznanih reprodukcijskih potreb, ki jo je posredoval Zbor
                  združenega dela Skupščine Ljubljana Šiška, smo posredovali v proučitev Izvršnemu
                  svetu Skupščine SR Slovenije.</p>
               <p>Pobudo za spremembo zakona o poslovnih prostorih - status ateljejev - je predložil
                  Izvršni svet Skupščine občine Ljubljana Center. Posredovali smo jo v proučitev
                  Izvršnemu svetu Skupščine.</p>
               <p>Danes ste prejeli naslednja delegatska vprašanja in pobude :</p>
               <p>Delegatska vprašanja skupine delegatov za gospodarsko področje, 9. okoliš,
                  Grosuplje glede novega obračunskega sistema;</p>
               <p>delegatsko vprašanje skupine delegatov za gospodarsko področje 17. okoliš in
                  prosvetno-kulturno področje, 5. okoliši</p>
               <pb/>
               <p>Nova Gorica, glede zakona o začasni prepovedi razpolaganja z delom družbenih
                  sredstev družbenopolitičnih skupnosti in samoupravnih interesnih skupnosti za
                  porabo v letu 1987;</p>
               <p>pobude skupine delegatov za gospodarsko področje, 2. okoliš iz Ljubljane Centra za
                  pripravo analize o izvajanju družbenega dogovora in samoupravnega sporazuma glede
                  izplačil osebnih dohodkov v prejšnjem letu in tudi o izvajanju intervencijskih
                  zakonov v tekočem letu ter pobudo iste skupine delegatov za oprostitev carine za
                  opremo in naprave, ki se vgrajujejo za potrebe varstva okolja.</p>
               <p>Dobili smo delegatsko pobudo skupine z gospodarskega področja, 41. okoliš,
                  Maribor-Tabor za proučitev smotrnosti izdajanja Uradnega lista SR Slovenije.
                  Predlagajo, da preuči Republiški komite za informiranje smotrnost izhajanja v
                  sedanji obliki. Tudi to pobudo bomo posredovali v preučitev pristojnim
                  organom.</p>
               <p>Dobili smo še delegatsko pobudo iz Maribora Pobrežje za začetek postopka za
                  spremembo vseh planskih dokumentov, v katerih je predvidena gradnja jedrskih
                  elektrarn.</p>
               <p>Ali želi še kdo postaviti kakšno delegatsko vprašanje? (Da.) Delegatsko vprašanje
                  ima tovariš Nikolaj Miklič, obrtno področje 2. okoliš Ljubljana Center glede
                  prispevka za električno energijo.</p>
            </sp>
            <sp>
               <speaker>NIKOLAJ MIKLIČ:</speaker>
               <p>V razpravah in kasnejših uskladitvah ob sprejetju intervencijskega zakona za
                  pokritje izgub v elektrogospodarstvu so odgovorni predstavniki zagotavljali, da
                  bodo v ta namen plačane obveznosti upoštevane pri višini akontacije davka od
                  opravljanja obrtne dejavnosti za drugo trimesečje 1987. To pomeni, da bo davčne
                  akontacije za te zneske znižane, vendar se to ni zgodilo, saj so akontacije celo
                  višje.</p>
               <p>Zaradi tega postavlja skupina delegatov s področja obrti in drugih podobnih
                  dejavnosti 2. okoliša delegatsko vprašanje, zakaj ni bil znižan prispevek za
                  električno energijo pri drugi akontaciji tako, kot je bilo pojasnjeno oziroma
                  obljubljeno ob sprejemanju intervencijskega zakona.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala. Na vprašanje boodgovoril direktor Republiške uprave za družbene prihodke,
                  tovariš Anton Pengov.</p>
            </sp>
            <sp>
               <speaker>ANTON PENGOV:</speaker>
               <p>Tovariš predsednik, tovarišice in tovariši delegati!</p>
               <p>Republiška uprava za družbene prihodke je glede plačila prispevka iz dohodka
                  kmetov in drugih delovnih ljudi, ki samostojno opravljajo dejavnost, za sanacijo
                  izgub organizacij združenega dela v elektrogospodarstvu in premogovništvu,
                  nastalih v letu 1986, poslala vsem občinskim upravam za družbene prihodke
                  okrožnico številka 3, z dne 23.2.1987.</p>
               <p>Zakon o prispevku dohodka temeljnih organizacij združenega dela za sanacijo izgub
                  organizacij združenega dela v elektrogospodarstvu in premogovništvu, nastalih v
                  letu 1986, ki je bil sprejet 18. februarja 1987, namreč določa, da so zavezanci za
                  prispevek tudi kmetje in delovni ljudje, ki samostojno<pb/>opravljajo dejavnost in
                  se jim ugotavlja dohodek. Prispevek se obračunava v višini 18,8% na fakturirano
                  električno energijo v letu 1986. Plača se v štirih enakih obrokih - samo
                  najpozneje, do marca, 25. marca, 25. aprila in 25. maja 1987.</p>
               <p>Tako obračunani prispevek je lahko pri zavezancih, ki opravljajo dejavnost, pri
                  kateri je poraba električne energije nadpovprečna, izredno visoka. V kolikor se
                  ugotovi, da bi plačilo prispevka pri zavezancu davka iz dejavnosti povzročilo
                  njegovo začasno plačilno nesposobnost, se lahko ta ugotovitev šteje kot eden od
                  razlogov za morebitni odlog plačila davka. Glede na to, da plačilo obrokov
                  prispevka bremeni zavezance za obdobje, za katerega so dolžni plačati drugi obrok
                  akontacije davka iz dejavnosti, je potrebno zavezancem, ki bi jim plačilo
                  prispevka povzročilo začasno plačilno nesposobnost, na njihovo zahtevo odložiti
                  plačilo drugega obroka akontacije za davek pod pogoji, določenimi z občinskim
                  odlokom o davkih občanov. Takšno navodilo je naša republiška uprava poslala vsem
                  občinskim upravam.</p>
               <p>Poudaril bi še to, da se lahko odloži plačilo obroka akontacije samo na zahtevo
                  zavezanca, ker elektrogospodarstvo Slovenije pošilja račune neposredno občanom in
                  občinske uprave za družbene prihodke nimajo teh podatkov. Prav tako Republiška
                  uprava za družbene prihodke do danes ni bila seznanjena, da bi bile kakršnekoli
                  težave glede izvajanja navodila, ki smo ga poslali občinskim upravam za družbene
                  prihodke. Zato nimamo nobenih podatkov, da bi bile kakšne težave pri zniževanju
                  drugega obroka akontacije pri tistih zavezancih, kjer je ta strošek izredno visok.
                  Hvala lepa.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Predlagam, da pošljete to okrožnico tudi Zvezi obrtnih združenj, da bodo lahko
                  ukrepali, če bi prišlo do specifičnih težav. Tovariš Miklič, ali ste zadovoljni z
                  odgovorom? (Da.) Dobili boste pisni odgovor, da bo vsa delegacija seznanjena.</p>
               <p>Ima še kdo delegatsko vprašanje? (Da.) Besedo ima Lili Kozinc, delegatka skupine
                  delegatov gospodarskega področja, 14. okoliš, Radovljica.</p>
            </sp>
            <sp>
               <speaker>LILI KOZINC:</speaker>
               <p>Obe skupini delegatov gospodarskega in kulturno-prosvetnega področja sprašujeta,
                  zakaj so slovenski delegati v Zboru republik in pokrajin glasovali za devizni
                  zakon kljub temu, da so bila mnenja delegacij odklonilna. Predvidevalo se je,
                  kakšne bodo posledice za gospodarjenje v Sloveniji in Jugoslaviji.</p>
               <p>Skupini delegatov menita, da morajo biti delegati v zvezni skupščini odgovorni
                  republiški skupščini za odločitev, ki jih tam sprejemajo.</p>
               <p>Glede na predlog zakonov, ki jih obravnavamo danes, pa se bojim, da bomo čez nekaj
                  časa postavljali podobna vprašanja, zakaj smo glasovali za, kot jih sedaj
                  postavljamo za nazaj. Hvala.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>K besedi se je prijavil tuditovariš Franc Gogola, delegat gospodarskega področja,
                  1. okoliša, Ljubljana Bežigrad.</p>
            </sp>
            <pb/>
            <sp>
               <speaker>FRANC GOGOLA:</speaker>
               <p>Tovariš predsednik, tovarišice in tovariši delegati! Na kratko bi spregovoril o
                  tem, kaj me moti pri delu Zbora združenega dela. Namreč, na sejah zbora se ponovi
                  vse gradivo, ki smo ga dobili v pisni obliki. Menim, da smo dovolj izobraženi za
                  samostojno branje vseh gradiv. Zato bi prosil tovariša predsednika, naj opozori
                  predlagatelje, da skrajšajo svoje uvodne razprave in pojasnila ter povedo le
                  bistvo, saj smo sami prebrali poslovna gradiva. Tako bi se izognili ponovnemu
                  poslušanju tistega, o čemer smo se seznanili že sami. Hvala.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Torej, če prav razumem,naj ne bi brali odgovorov na delegatska vprašanja, ker so
                  objavljeni v Poročevalcu.</p>
               <p>Pri delu zbora se zelo trudimo, da bi bilo čim manj uvodov. Sami pa vidite, da je
                  bila današnja seja specifična in da so potrebna tudi dodatna pojasnila.</p>
               <p>Skupina za spremljanje razprave in proučitev amandmajev družbenega dogovora o
                  delitvi dohodka je končala delo. Poročevalec skupine je Leopold Zupan, gospodarsko
                  področje, 12. okoliš, Kranj.</p>
            </sp>
            <sp>
               <speaker>LEOPOLD ZUPAN:</speaker>
               <p>Tovariš predsednik, tovarišice in tovariši delegati! Skupina delegatov, imenovana
                  danes na Zboru združenega dela in Zboru občin, je proučila vse pripombe in
                  predloge iz razprave na obeh zborih k predlogu družbenega dogovora o spremembah in
                  dopolnitvah družbenega dogovora o skupnih osnovah in merilih za samoupravno
                  urejanje odnosov pri pridobivanju in delitvi dohodka v SR Sloveniji ter na osnovi
                  tega predlaga zboroma naslednje spremembe in dopolnitve:</p>
               <p>1. K predlogu družbenega dogovora: k 36. členu, v</p>
               <p>tretji vrstici se za besedama "skupnosti se" doda beseda "lahko". Besedilo se
                  nadaljuje tako, kot je bilo do sedaj - ni obligatno, ampak je fakultativno:,</p>
               <p>k 37. členu - v drugi vrsti se za besedo "dogovora" doda beseda "v SR Sloveniji"
                  nato se besedilo nadaljuje;</p>
               <p>k 38. členu - ta člen se v celoti črta, s tem odpade tudi amandma Odbora
                  udeležencev k temu členu;</p>
               <p>k 43. členu: se v tretji vrstici za besedama "strokovno službo" dodajo besede "v
                  okviru Odbora udeležencev družbenega dogovora v SR Sloveniji". S temi spremembami
                  je medzborovska skupina delegatov upoštevala pripombe in amandmaje glede
                  obveznosti ustanavljanja odborov na nivoju občin. Ostale pripombe in predlogi za
                  dopolnitev družbenega dogovora pa so že vključeni v amandmajih k predlogu sprememb
                  in dopolnitev družbenega dogovora, ki jih je Odbor udeležencev družbenega dogovora
                  obravnaval na včerajšnji seji in ste jih danes prejeli na klop in v predlogu
                  usmeritev za uresničevanje določil družbenega dogovora o skupnih osnovah in
                  merilih za samoupravno urejanje odnosov pri pridobivanju in delitvi dohodka v SR
                  Sloveniji za leto 1987, ki jih je oblikoval Odbor udeležencev dogovora družbenega
                  dogovora in jih je prav tako posredoval delegatom danes na klop.</p>
               <p>Nekaterih predlogov pa ni bilo mogoče upoštevati, ker so predmet zakonskega
                  urejanja in vsebine drugih aktov, na primer<pb/>nekatere pripombe skupin delegatov
                  iz občin Maribor Tabor in Vrhnika - Logatec.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Sprašujem delegate občine Ljubljana Vič-Rudnik, če vztrajate pri amandmaju, ki je
                  že smiselno vključen v predhodne določbe, ali ga umikate?</p>
               <p>(Delegati umikajo amandma.)</p>
               <p>Sprašujem predstavnika skupine delegatov gospodarskega področja iz Kranja, če
                  vztrajajo pri amandmaju? (Ne vztrajajo.)</p>
               <p>Sprašujem skupino delegatov iz Tržiča, gospodarsko področje, ali amandma umikate?
                  (Skupina amandma umika.)</p>
               <p>Ostali so še amandmaji Odbora udeležencev družbenega dogovora, ki ste jih prejeli
                  kot sestavni del predloga družbenega dogovora in o njih ni potrebno posebej
                  glasovati.</p>
               <p>Na glasovanje dajem spremembe in dopolnitve, ki jih predlaga skupina delegatov za
                  spremljanje razprave in proučitev amandmajev, kot nam jih je prebral predstavnik
                  skupine.</p>
               <p>Kdo je za predlagane spremembe skupine delegatov? (97 delegatov.) je kdo proti?
                  (Nihče.) Vzdržani? (3 delegati.)</p>
               <p>Ugotavljam, da je predlog skupine sprejet z večino glasov.</p>
               <p>Zdaj prehajamo k predlogu sklepa. Prosim poročevalca, tovariša Leopolda Zupana, da
                  nam ga predstavi.</p>
            </sp>
            <sp>
               <speaker>LEOPOLD ZUPAN:</speaker>
               <p>Drugič. K predlogu sklepa.</p>
               <p>V prvi vrsti 3. točke se beseda "poziva" nadomesti z besedo "priporoča
                  skupščinam". V tretji vrsti iste točke se besede "takoj ustanovijo skupen odbor"
                  črtajo in nadomestijo z naslednjim besedilom: "proučijo potrebo po ustanovitvi
                  skupnega odbora". Besedilo pa se nadaljuje do konca stavka.</p>
               <p>Doda se nova 5. točka, ki se glasi: "Organizacija združenega dela, ki še ni
                  sprejela in uskladila svojih samoupravnih splošnih aktov, se lahko opredeli tudi,
                  da uporablja določila družbenega dogovora in njegove usmeritve glede uspešnosti
                  neposredno na način, kot je sprejela ustrezni samoupravni splošni akt". To je vse
                  besedilo.</p>
               <p>Predlog sklepa je s tem usklajen z navedenimi spremembami in dopolnitvami
                  družbenega dogovora.</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Hvala, tovariš Zupan. Ali ima kod kakšno vprašanje ali pripombo k predlogu tega
                  sklepa? (Ne.) Če nimate pripomb, potem bi glasovali o tem sklepu, skupaj z
                  dopolnitvami.</p>
               <p>Kdo je za sklep pod ESA 199 s pripombami skupine? (101 delegatov.) Je kdo proti?
                  (Nihče.) Vzdržani? (2 delegata.)</p>
               <p>Ugotavljam, da je sklep sprejet z večino glasov.</p>
               <p>Zdaj pa predlagam zboru, da sprejmemo še naslednji sklep:</p>
               <p>1. Zbor združenega dela Skupščine SR Slovenije sprejema predlog družbenega
                  dogovora o spremembah in dopolnitvah družbenega dogovora o skupnih osnovah in
                  merilih za samoupravno urejanje odnosov pri razporejanju in delitvi dohodka v SR
                  Sloveniji skupaj s spremembami in dopolnitvami odbora in dopolnitvami skupine.</p>
               <pb/>
               <p>2. Zbor pooblašča tovariša Jožeta Kneza, podpredsednika Skupščine SR Slovenije, da
                  na podlagi 346. člena poslovnika Skupščine SR Slovenije v imenu Skupščine SR
                  Slovenije podpiše ta družbeni dogovor. Zbor pooblašča tovariša Jožeta Kneza, da v
                  sodelovanju z drugimi udeleženci dogovora uskladi končno besedilo dogovora na
                  podlagi predlogov in pripomb drugih udeležencev dogovora v okviru osnovne vsebine
                  sprememb in dopolnitev dogovora ter na podlagi 346. člena poslovnika Skupščine v
                  imenu Skupščine SR Slovenije podpiše tako usklajeno besedilo dogovora.</p>
               <p>Ali je besedilo sklepa razumljivo? (Da.) Torej dogovor sprejemamo in pooblaščamo
                  tovariša Kneza za podpis in za redakcijske popravke in uskladitve.</p>
               <p>Predlagani sklep dajem na glasovanje.</p>
               <p>Kdo je za tak sklep? (96 delegatov.) Je kdo proti? (2 delegata.) Vzdržani? (3
                  delegati.)</p>
               <p>Ugotavljam, da je predlagani sklep sprejet z večino glasov.</p>
               <p>Ugotavljam tudi, da je zbor sprejel predlagana sklepa v skladu s stališči
                  Družbenopolitičnega zbora.</p>
               <p>S tem smo zaključili 4. točko dnevnega reda. Glede 5. točke dnevnega reda vas
                  obveščam, da je bil v skladu s 306. členom poslovnika Skupščine SR Slovenije
                  usklajevalni postopek, vendar v skupni komisiji ni bilo doseženo soglasje
                  predstavnikov vsakega zbora. Predlog zakona o pedagoški službi v skladu s 308.
                  členom poslovnika se odloži z dnevnega reda.</p>
               <p>Zdaj moramo počakati še na pripravo sprememb in dopolnitev glede informacije
                  Izvršnega sveta, zato odrejam krajši odmor. Prosim vas, da ne odhajate s seje, ker
                  moramo sprejeti še sklep k 2. točki dnevnega reda.</p>
               <p>(Seja je bila prekinjena ob 16.30 uri in se je nadaljevala ob 17.40 uri.)</p>
            </sp>
            <sp>
               <speaker>PREDSEDNIK VALENTIN DVOJMOČ:</speaker>
               <p>Prehajamo na obravnavoporočila. Najprej bomo ugotovili število prisotnih
                  delegatov. Prosim, da pritisnete glasovalne tipke. (74 prisotnih.)</p>
               <p>Ker nismo sklepčni, predlagam, da preložimo glasovanje o tej točki na naslednjo
                  sejo.</p>
               <p>S tem smo izčrpali današnji dnevni red. Zahvaljujem se vam za vztrajnost in
                  zaključujem sejo zbora. Hvala.</p>
               <p>(Seja je bila končana ob 17.42 uri.)</p>
            </sp>
         </div>
      </body>
   </text>
</TEI>
