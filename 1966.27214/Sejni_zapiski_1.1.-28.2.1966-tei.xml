<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Title</title>
   </titleStmt>
   <publicationStmt>
    <p>Publication Information</p>
   </publicationStmt>
   <sourceDesc>
    <p>Information about the source</p>
   </sourceDesc>
  </fileDesc>
 </teiHeader>
 <text>
  <body>
<p>SEJNI ZAPISKI</p>
<p>SKUPŠČINE SOCIALISTIČNE REPUBLIKE SLOVENIJE</p>
<p>SEJE OD 1. I. 1966 DO 28. II. 1966</p>
<p>SEJNI ZAPISKI</p>
<p>SKUPŠČINE SOCIALISTIČNE REPUBLIKE SLOVENIJE</p>
<p>LJUBLJANA 1966</p>
<p>SEJE OD 1. I. DO 28. II. 1966</p>
<p>REPUBLIŠKI ZBOR</p>
<p>32. seja</p>
<p>(15. in 16. februarja 1966)</p>
<p>Predsedoval: Tine Remškar,</p>
<p>predsednik Republiškega zbora</p>
<p>Začetek seje ob 9.30.</p>
<p>Predsednik Tine Remškar: Tovarišice in tovariši poslanci! Začenjam 32.
sejo Republiškega zbora Skupščine SR Slovenije, ki sem jo sklical na
podlagi 44. člena začasnega poslovnika našega zbora.</p>
<p>Svojo odsotnost so opravičili poslanci: Ivo Janžekovič, Anica Kuhar,
Matija Maležič, Franc Rutar, Majda Gaspari, Marija Cerkovnik in Ivanka
Koren. Ugotavljam, da je današnja seja zbora sklepčna.</p>
<p>Za današnjo sejo predlagam naslednji dnevni red:</p>
<p>1. odobritev zapisnika 31. seje Republiškega zbora;</p>
<p>2. razprava o družbenem in gospodarskem razvoju v letu 1965 in o
možnostih razvoja SR Slovenije v letu 1966;</p>
<p>3. obravnava in sklepanje o predlogu zakona o usmeritvi sredstev za
investicije v letu 1966;</p>
<p>4. obravnava in sklepanje o potrditvi zaključnega računa skupnih rezerv
gospodarskih organizacij za leto 1965;</p>
<p>5. obravnava in sklepanje o predlogu zakona o spremembah in dopolnitvah
zakona o načinu gospodarjenja in razpolaganja s skupnimi rezervami
gospodarskih organizacij;</p>
<p>6. obravnava in sklepanje o predlogu zakona o gospodarjenju in
razpolaganju z dopolnilnimi sredstvi skupnih rezerv gospodarskih
organizacij;</p>
<p>7. obravnava in sklepanje o predlogu odloka o prenosu sredstev
odpravljenih družbenih investicijskih skladov na poseben račun SR Slovenije;</p>
<p>8. obravnava in sklepanje o predlogu odloka o vložitvi republiških
sredstev v kreditni sklad Splošne gospodarske banke SR Slovenije;</p>
<p>9. obravnava in sklepanje o predlogu sklepa o tem, da se SR Slovenija
lahko zadolži pri Splošni gospodarski banki SR Slovenije do višine 25
milijonov novih din za financiranje nadaljnje graditve investicijskih
objektov na področju prosvete, znanosti in zdravstva v letu 1966;</p>
<p>10. obravnava in sklepanje o predlogu zakona o preosnovanju Splošne
gospodarske banke SR Slovenije v Investicijsko banko Slovenije;</p>
<p>11. obravnava in sklepanje o predlogu odloka o pogojih za ustanovitev
določenih poslovnih bank;</p>
<p>12. obravnava in sklepanje o predlogu zakona o ustanovitvi sveta bank v
SR Sloveniji;</p>
<p>13. obravnava in sklepanje o predlogu odloka o soglasju k določitvi
stopenj osnovnega prispevka za invalidsko in pokojninsko zavarovanje ter
prispevka za otroški dodatek;</p>
<p>14. obravnava in sklepanje o predlogu zakona o prenehanju veljavnosti
zakona o najvišji meji, do katere se sme določiti stopnja osnovnega
prispevka za zdravstveno zavarovanje delavcev;</p>
<p>15. obravnava stopnje oziroma višine prispevka za osnovno zdravstveno
zavarovanje kmetov za leto 1966 in sklepanje o predlogu odloka o
soglasju k določitvi stopnje oziroma višine prispevka za osnovno
zdravstveno zavarovanje kmetov za leto 1966;</p>
<p>16. obravnava in sklepanje o predlogu zakona o izvrševanju vzgojnih ukrepov;</p>
<p>17. obravnava in sklepanje o predlogu zakona o arhivskem gradivu in o
arhivih;</p>
<p>18. obravnava in sklepanje o zaključnih računih in finančnih načrtih
republiških skladov;</p>
<p>19. obravnava in sklepanje o predlogu odloka o povračilih in nagradah
sodnikom porotnikom okrožnih sodišč, okrožnih gospodarskih sodišč,
Višjega gospodarskega sodišča v Ljubljani in Vrhovnega sodišča SR
Slovenije;</p>
<p>20. obravnava in sklepanje o predlogu odloka o tem, za katere
gospodarske organizacije imenuje člane v komisijo za razpis mesta
direktorja tudi Izvršni svet Skupščine SR Slovenije;</p>
<p>21. obravnava in sklepanje o prevzemu poroštev;</p>
<p>22. volitve in imenovanja;</p>
<p>23. poslanska vprašanja.</p>
<p>Tovariše poslance in poslanke bi rad opozoril, da so nekateri akti
oziroma zakoni nastali v teku razprave v skupščinskih odborih in so jih
zato prejeli nekoliko kasneje. Ali se strinjate s predlaganim dnevnim
redom, oziroma ali ima kdo kak predlog za spremembo ali dopolnitev
dnevnega reda? (K besedi se prijavi poslanec Franc Zadravec.)</p>
<p>Franc Zadravec: Tovarišice in tovariši poslanci! Določilo zadnjega
odstavka 45. člena poslovnika in določilo 76. člena začasnega poslovnika
pravi, da morajo poslanci dobiti gradivo za sejo zbora najmanj 8 dni
pred sejo. Navajam 76. člen: »Zakonski ali drug predlog oziroma gradivo
se lahko da na dnevni red odborove seje, če je bilo dostavljeno članom
odbora najmanj 3 dni pred sejo, na dnevni red zborove seje pa, če je
bilo dostavljeno poslancem zbora najmanj 8 dni pred sejo zbora.</p>
<p>Praviloma mora biti vsak predlog oziroma drugo gradivo obravnavano
najprej v ustreznem odboru ali komisiji.</p>
<p>V nujnih primerih lahko odbor ali zbor sklene, da bo obravnaval
posamezni predlog, vprašanje ali gradivo po hitrem postopku. Zbor lahko
sklene, da bo nujen predlog obravnaval takoj po seji. Zahtevo po hitrem
postopku mora predlagatelj utemeljiti.«</p>
<p>Kako pa je bilo z gradivom za sedanjo, 32. sejo Republiškega zbora? Prvo
gradivo smo dobili v četrtek 10. 2. 1966, to je 5 dni pred sejo. Nadalje
smo dobili dodatno gradivo 11. 1. 1986, to je 4 dni pred sejo, zadnje
gradivo pa je prišlo šele v nedeljo 13. 2. 1966. Celotni material za to
sejo obsega približno 450 do 500 strani.</p>
<p>Ne samo, da je to kršitev omenjenih členov začasnega poslovnika našega
zbora, temveč sta postavljena naš zbor in celotna Skupščina pred
javnostjo v neprijeten položaj. Kolikor sprejmemo dnevni red, ki je
predlagan, pokažemo vso svojo neodgovornost, saj je nemogoče, da bi,
tudi če bi imeli elektronske možgane, vse to gradivo v 5 ali 2 dneh
temeljito predelali.</p>
<p>Zato predlagam, da se iz današnje seje izločijo vsi predlogi zakonov. Če
pa zbor kljub temu vztraja, da obravnavamo celoten dnevni red, tak kot
je predložen, pa smatram za nujno, da o tem tisk obvesti javnost, ker
nimamo pravne osnove, da o teh zakonskih predlogih sklepamo.</p>
<p>Predsednik Tine Remškar: Zbor bi želel obvestiti, da je bilo s sklicem
zbora, ki sem ga sklical 7. 2. 1966, poslano vse gradivo razen k točkam
11, 13 in 14, in da niso bila poslana vsa poročila odborov, ki jih pa ne
smatram za obvezno gradivo, ker jih vedno pošiljamo kasneje.</p>
<p>Odloki in resolucije, ki niso bili poslani ob sklicu, so nastali v teku
razprave, na odborih, ker so imeli odbori seje še po sklicu zbora, je
prišlo tako do zamude.</p>
<p>Glede na to dajem predlog poslanca Franca Zadravca in predlagani dnevni
red v razpravo. Želi kdo razpravljati? (Ne javi se nihče.)</p>
<p>Če ne, dajem predlog dnevnega reda na glasovanje. Kdor je za to, da se
predlagani dnevni red sprejme, naj prosim dvigne roko. (Večina poslancev
dvigne roko.) Kdo je proti? (12 poslancev dvigne roko.) Se je kdo
vzdržal? (15 poslancev dvigne roko.) Ugotavljam, da je predlagani dnevni
red sprejet.</p>
<p>Prehajamo na 1. točko dnevnega reda. Zapisnik zadnje seje ste prejeli.
Ima kdo kakšne pripombe k zapisniku? (Nihče.) Ker nima nihče pripomb,
ugotavljam, da je zapisnik 31. seje Republiškega zbora sprejet.</p>
<p>Prehajamo na 2. točko dnevnega reda, in sicer na razpravo o
družbeno-gospodarskem razvoju v letu 1965 in o možnostih razvoja SR
Slovenije v letu 1966.</p>
<p>Kot podlaga za razpravo služi »Analiza o razvoju v letu 1965 in ocena
možnosti razvoja SR Slovenije v letu 1966«, ki jo je Skupščini SR
Slovenije predložil Izvršni svet. Ekspoze k tej problematiki bo dal
predsednik Izvršnega sveta tovariš Janko Smole. Ker želi predsednik
Izvršnega sveta dati ekspoze tako Republiškemu kot Gospodarskemu zboru,
predlagam, da bi predsednika Izvršnega sveta poslušali na skupni seji
Republiškega in Gospodarskega zbora. Ali se strinjate s tem predlogom?
(Poslanci se strinjajo.) Ugotavljam, da se strinjate, zato prosim, da
ostanete na svojih mestih in odrejam kratek odmor.</p>
<p>(Seja je bila prekinjena od 9.40 in se je nadaljevala od 9.45.)</p>
<p>Predsedujoči Tine Remškar: Pričenjam skupno sejo Republiškega in
Gospodarskega zbora in prosim predsednika Izvršnega sveta, tovariša
Janka Smoleta, da da ekspoze.</p>
<p>Janko Smole: Tovarišice in tovariši poslanci! V preteklih letih smo v
tem času razpravljali o problemih razvoja v tekočem letu na osnovi
predloga letnega družbenega plana. Mislim, da smo se pri tem zlasti v
zadnjih letih vsi zavedali, da s plani, ki veljajo za tako kratek čas,
ne moremo kaj prida vplivati na družbeni razvoj, saj gre za procese, ki
se tako v gospodarstvu kot tudi v drugih dejavnostih ne dajo utesniti v
leto dni. Zato so letni plani in zakonski ukrepi, ki so jih spremljali;
povzročili precejšnjo negotovost v delovnih organizacijah glede pogojev
gospodarjenja v naslednjem letu. V nemajhni meri so prispevali k temu,
da so se rešitve iskale predvsem v zunanjih činiteljih, pri tem pa so
se pri uresničevanju delitve po delu zanemarjale ter podcenjevale
rezerve in ustrezne notranje rešitve.</p>
<p>Smatram, da je zaradi tega odločitev, da bomo v bodoče usmerjali razvoj
s srednjeročnimi družbenimi plani, pravilna in v skladu s konceptom
daljnosežnih strukturalnih sprememb, ki smo jih začeli uresničevati s
sprejetjem reforme. Srednjeročni plani bodo vsebovali poleg osnovnih
ciljev razvoja tudi sistematske rešitve in druge ukrepe, ki bodo
zagotavljali, da se vsi gospodarski činitelji iz lastnega interesa
usmerijo na izpolnitev začrtanih nalog. To pomeni, da bodo za določeno
obdobje vnaprej znani osnovni pogoji gospodarjenja in da bodo sistemski
ukrepi v načelu veljali nespremenjeni za celotno plansko obdobje. Tako
usmerjanje bi vnašalo prepotrebno stalnost v gospodarjenje in nudilo
delovnim organizacijam dejansko osnovo za stvarnejše in dolgoročnejše
proizvodne in investicijske programe in odločitve.</p>
<p>Ne glede na take spremembe v sistemu planiranja pa bomo morali
zagotoviti, in sicer bolje kot doslej, tekoče spremljanje
družbenoekonomskih dogajanj. Razviti moramo analitsko in informativno
dejavnost, ki naj da na razpolago delovnim organizacijam, njihovim
združenjem, poslovnim bankam itd.,-številne podatke in ocene bodočega
razvoja, ki so lahko izredno dragocene pri sprejemanju njihovih
odločitev v pogojih širšega delovanja ekonomskih zakonitosti in tržišča.</p>
<p>Analiza gospodarskih gibanj v letu 1965 in ocena možnosti razvoja v
letu 1966, ki je predmet obravnave na današnji, seji Skupščine, je
skromen izraz predvidenih sprememb v sistemu družbenega planiranja.
Kljub temu, da niti federacija niti republika še nista sprejeli
srednjeročnega plana za naslednje obdobje, pa je jasno, da morajo biti
cilji reforme tudi cilji tega plana. Ukrepi, ki so bili uveljavljeni z
reformo, v temelju spreminjajo pogoje gospodarjenja in razvoja sleherne
delovne organizacije. Prav zato je pomembno presoditi, kakšni procesi so
se odvijali v obdobju neposredno pred reformo in po njeni uveljavitvi in
kakšne dejanske rezultate smo dosegli. Samo na tej osnovi moramo,
upoštevajoč splošne pogoje gospodarjenja, predvideti osnovne možnosti
razvoja v letu 1966, in naloge, ki jih bomo morali opraviti, da bi
zagotovili bolj dinamično rast produktivnosti dela in na tej osnovi
ustrezno povečanje obsega proizvodnje, saj samo to lahko omogoči nenehno
naraščanje življenjske ravni.</p>
<p>Analiza problemov razvoja v preteklem letu nam jasno nakazuje tista
osnovna področja, ki jim bomo morali posvečati v letošnjem letu posebno
pozornost, da bi v čim večji meri intenzivirali naš gospodarski razvoj
in da bi se čimbolj popolno vključili v izvrševanje načel gospodarske
reforme. Zlasti veliko pozornost bomo morali posvetiti ponovnemu vzponu
proizvodnje ob povečanju produktivnosti dela in ukrepom za širše
vključevanje v mednarodno menjavo na trajni osnovi. Stabilizacijski
ukrepi, ki so bili sprejeti že pred reformo in še posebej ob reformi, so
v procesu reprodukcije bistveno spremenili tržne in druge poslovne
pogoje za vse udeležence. To pa je seveda že vplivalo in bo v bodoče še
v večji meri vplivalo na gibanja v proizvodnji, menjavi in potrošnji.</p>
<p>V zvezi z razvojem v letu 1965 lahko predvsem ugotovimo, da smo dosegli
šele prve uspehe na področju usklajevanja notranje potrošnje z
materialnimi možnostmi gospodarstva. To velja tako za investicijsko kot
tudi za druge oblike potrošnje. Proces stabilizacije in krepitve
stabilnosti dinarja je ne samo počasnejši, temveč tudi neprimerno bolj
težaven kot širjenje inflacije. Na tej osnovi je prišlo do pomembnih
premikov v strukturi potrošnje. Medtem ko dobiva osebna potrošnja vse
večji pomen v delitvi in se je njen delež v skupni potrošnji povečal od
54 % na okoli 60 %, je ob znižanju udeležbe investicij prišlo hkrati
tudi do bistvenih premikov v notranji strukturi investicijske potrošnje
in to v korist vlaganj v trajna obratna sredstva. Delež investicij v
osnovna sredstva od celotnih razpoložljivih sredstev je v letu 1963
znašal 35,2%, v letu 1964 33 %, v letu 1965 pa 25,5 %., Taka gibanja v
notranji potrošnji so vsekakor pripomogla k stabilnejšim odnosom na trgu
in k dinamičnemu naraščanju menjave s tujino.</p>
<p>Ob doseženih uspehih pa moramo hkrati ugotoviti, da se v gospodarstvu
srečujemo še s številnimi problemi, ki so se sicer pojavljali že v
preteklih letih, ki pa so prišli še bolj do izraza ob odločni usmeritvi
k stabilizaciji. Tu mislim predvsem na nesorazmerno visoke stroške
proizvodnje in nizko produktivnost, ki v stabilnejših pogojih in zaradi
spremenjenih odnosov v cenah in strukturi potrošnje, med drugim
omejujejo kupno moč domačega tržišča in s tem tudi zavirajo bolj
dinamično rast proizvodnje, kakor tudi večje uveljavljanje na zunanjem trgu.</p>
<p>Nezadovoljiva raven stroškov proizvodnje in produktivnosti sta v veliki
meri posledica še vedno izredno slabe medsebojne povezave gospodarskih
organizacij v smeri večje delitve dela in nerazvite kooperacije med
domačimi in tujimi proizvajalci.</p>
<p>Če smo v preteklosti lahko valili krivdo za prepočasno uveljavljanje
raznih oblik kooperacije ali poslovnega sodelovanja na neustrezen in
nestalen gospodarski sistem, pa moramo danes ugotoviti, da je prav od
stopnje uveljavljanja teh procesov odvisna naša sposobnost, da povečamo
proizvodnjo in blagovno menjavo z inozemstvom in pospešimo nadaljnjo
rast življenjske ravni.</p>
<p>V pogojih stabilnega in s tem zahtevnejšega gospodarjenja je pot k
večjim poslovnim uspehom v večji specializaciji in ustrezni kooperaciji
dela.</p>
<p>Vsako zapiranje v ozke meje gospodarskih organizacij, občin in
podobnega, ima lahko za posledico le zastoj v proizvodnji, kar lahko le
zaostruje konflikt med rastočimi potrebami standarda in neustrezno
materialno osnovo, ki se kaže v zaostajajoči produktivnosti dela in v
ozkih okvirih blagovne menjave z zunanjim svetom.</p>
<p>Tudi v kmetijstvu bi bilo podobno kot na drugih področjih gospodarstva
mogoče doseči boljše proizvodne rezultate predvsem z medsebojnim
povezovanjem in sodelovanjem proizvajalcev, to je s široko razpredeno
kooperacijo kmetijskih organizacij in kmečkih gospodarstev. Kooperacija
zajema doslej samo 12 % kmetijske proizvodnje in se razvija v glavnem le
na področju blagovnega prometa. Za hitrejšo rast kmetijske proizvodnje
je potrebno kooperacijo usmeriti predvsem na področje primarne
proizvodnje in predelave.</p>
<p>Še posebej moram omeniti slabo razvito poslovno sodelovanje med
predelovalno industrijo in gozdarstvom, ki je v Sloveniji pomembna
surovinska osnova. Krepitev gozdno surovinske baze in s tem zadostna
oskrba lesnopredelovalne industrije s surovinami bi morala čimprej
postati skrb ne le gozdno gospodarskih, temveč tudi lesno predelovalnih
organizacij. Le tako bo mogoče nadomestiti administrativne činitelje, ki
so v preteklem obdobju odločilno vplivali na razvoj gozdnega in lesnega
gospodarstva, z novo kakovostjo, ki bo ustrezala našemu samoupravnemu
sistemu in ekonomskim pogojem. Že začeta kooperacijska prizadevanja
gospodarskih organizacij na področju gozdarstva, lesne in celulozne
industrije ter trgovine, ki so v to usmerjena, bi morali vsestransko
podpreti. Še vedno imamo opravka z izredno negativnimi težnjami, ki
ločujejo gozdarstvo od ostalega gospodarstva. V nekaterih primerih
prihaja celo do zmanjšanja obsega sečnje ob sočasnem in znatnem porastu
dohodka te dejavnosti zaradi novih cen itd.</p>
<p>Indeksi fizičnega obsega proizvodnje prikazujejo v preteklem letu
zmanjševanje rasti proizvodnje. V prvem četrtletju 1965. leta je v
primerjavi z istim obdobjem leta 1964 znašal indeks industrijske
proizvodnje 170%, v drugem četrtletju 106,6 %, v tretjem četrtletju
103,5 % in v četrtem četrtletju lanskega leta le 100,4 %. Ti podatki
nas opozarjajo, da moramo vso skrb posvetiti povečanju proizvodnje in
produktivnosti dela, ker je le tako mogoče pokrivati rastoče potrebe
potrošnje.</p>
<p>Še prav posebej moramo biti pozorni na tiste činitelje, ki so pripeljali
v drugem polletju do znižanja dinamike proizvodnje. Če smo se odločili,
da v prihodnje ne moremo povečati notranje potrošnje preko materialnih
možnosti, ki jih zagotavljata povečanje proizvodnje in produktivnosti,
nam mora biti prav tako povsem jasno, da na notranjem tržišču ne moremo
več računati s takšno ekspanzijo konjunkture, kot smo jo bili vajeni v
preteklih letih, ko se je pretežni del notranje potrošnje financiral iz
emisije, ki ni imela realnega pokritja v proizvodnji. Pogoji, kakršni so
bili ustvarjeni z reformo, so pred delovne organizacije postavili nove
zahtevnejše naloge. Nepripravljenost določenih delovnih organizacij na
večji izvoz je eden od odločilnih činiteljev, ki je vplival na
zmanjšanje dinamike proizvodnje v preteklem letu.</p>
<p>Ob stabilnejših odnosih v gospodarjenju sicer ne moremo pričakovati tako
visokih stopenj porasta proizvodnje, kakršne smo dosegli v prejšnjih
letih. Vendar pa je padajoča dinamika proizvodnje zaskrbljujoča, zlasti
še zato, ker je posledica zmanjšanja ali pa nizkega porasta proizvodnje
v tistih dejavnostih, ki so v naši republiki med najbolj razvitimi. V
mislih imam npr. tekstilno industrijo, industrijo usnja in obutve,
papirno industrijo, lesno-predelovalno industrijo in kovinsko
industrijo. Medtem pa so drugje po Jugoslaviji te dejavnosti dosegle
dosti ugodnejši razvoj. Ne glede na probleme, ki so nastali, zlasti
glede redne oskrbe z ustreznimi reprodukcijskimi materiali, terja takšno
zmanjšanje dinamike proizvodnje skrbno proučitev predvsem v samih
delovnih organizacijah ter pravočasne ukrepe, ki bi ustvarili pogoje za
normalnejši razvoj proizvodnje.</p>
<p>V bolj zaostrenih pogojih gospodarjenja postaja dinamičnejši razvoj
čedalje bolj odvisen od izvozne sposobnosti gospodarstva, zniževanja
stroškov ter izboljševanja kakovosti proizvodnje, kakor tudi od
prožnejšega prilagajanja proizvodnje dejanskim potrebam domačega
tržišča. Gre tako za asortiment kakor za cene posameznih proizvodov. Od
tega bo odvisna tako dejanska raven dohodkov gospodarskih organizacij,
kakor tudi življenjska raven zaposlenih. Zato so v tekočem letu toliko
bolj potrebni napori, ki bodo omogočili organsko povezanost problemov
potrošnje in delitve dohodka v delovnih organizacijah s prizadevanji za
večjo proizvodnjo, za večjo produktivnost dela, za nižje cene proizvodov
in za večji izvoz. To pa pomeni doslednejše uveljavljanje delitve po
delu, tako znotraj delovnih organizacij v gospodarskih in negospodarskih
dejavnostih, kakor tudi v globalni delitvi narodnega dohodka.</p>
<p>Lanske rezultate pri vključevanju v mednarodno tržišče lahko brez dvoma
uvrstimo med najpomembnejše uspehe, ki smo jih dosegli pri uveljavljanju
politike, začrtane z reformo.</p>
<p>Povečanje izvoza za 21 % je toliko pomembnejše, ker je bilo doseženo ob
skladnejši regionalni usmeritvi zunanje trgovine kot v preteklih letih.
Izvoz na konvertibilno področje se je povečal za 27 % in znaša v
strukturi izvoza slovenskega gospodarstva okoli 65 %. To nam odpira
ugodne perspektive za nadaljnji razvoj. Mislim, da se vsi strinjamo s
tem, da je ena izmed najvažnejših nalog tudi v tem, da še nadalje
zagotovimo visoko dinamiko izvoza, za kar obstajajo vsi stvarni pogoji.
Samo z visokim izvozom bo mogoče aktivirati znatne rezerve v
gospodarstvu, ponovno povečati stopnjo rasti proizvodnje ter tako
razreševati številne probleme potrošnje, s katerimi smo se srečavali v
lanskem letu.</p>
<p>Ugodno oceno o možnostih nadaljnega porasta izvoza, hkrati s tem pa
celotne zunanjetrgovinske menjave, nam dopušča predvsem dejstvo, da se
je naše gospodarstvo v razmeroma kratkem času v določeni meri že
usposobilo za uspešnejše nastopanje na zunanjih tržiščih in dejstvo, da
je kljub temu delež zunanje trgovine v našem gospodarstvu še vedno zelo
nizek. Skromen izvoz dovoljuje tudi skromen uvoz, kar onemogoča boljšo
udeležbo v mednarodni delitvi dela, oziroma zavira hitrejši razvoj
notranjega tržišča in produktivnosti dela.</p>
<p>Nezadostna vključitev v mednarodno delitev dela zavira tudi hitrejši
razvoj notranjega tržišča. Delež izvoza v skupnem družbenem proizvodu
znaša pri nas kakih 10 %, delež uvoza pa kakih 12 %. Medtem ko znaša ta
delež v deželah s sodobno gospodarsko strukturo okoli 20 do 30 %. Že iz
te primerjave je mogoče videti znatne rezerve, ki jih še imamo glede
razvoja zunanje trgovine.</p>
<p>Povečan izvoz bo pospeševalo tudi dosledno uveljavljanje že sprejetih
načel glede izpopolnitve deviznega režima v letu 1966. V mislih imam
devizne račune delovnih organizacij, vključevanje poslovnih bank v
devizno poslovanje itd. Mislim pa, da niso pravilna stališča tistih
delovnih organizacij, ki povečan izvoz vežejo izključno na rešitev
odprtih vprašanj v deviznem sistemu. Prav tako pa mislim, da bi bilo
zelo škodljivo zasledovati le formiranje deviznih rezerv brez ustrezne
stimulacije, ki naj širše spodbuja delovne organizacije k ustreznim
izvoznim prizadevanjem.</p>
<p>Povečan izvoz, ob ustrezni regionalni strukturi, predstavlja za delovne
organizacije edini način, po katerem lahko pridejo do večjega uvoza
reprodukcijskega materiala. Od materialnega napredka na tem področju je
odvisna tudi stopnja liberalizacije deviznega sistema in s tem tudi
stopnja vpliva inozemske produktivnosti na našo proizvodnjo. Le s
povečanim izvozom bomo lahko bolje oskrbovali gospodarstvo s surovinami
in reprodukcijskim materialom ter omogočili večji uvoz strojne opreme,
hkrati pa dosegli tudi večjo liberalizacijo uvoznega blaga za široko
potrošnjo, ki naj postane izredno stimulativen faktor za stabilizacijo
odnosov in hitrejšo preorientacijo v delu naših delovnih organizacij.</p>
<p>Močno je razširjeno prepričanje, da so nezadostna obratna sredstva
osnovni razlog za neustrezen porast proizvodnje v določenih gospodarskih
dejavnostih.</p>
<p>Podatki kažejo, da so zaloge v gospodarstvu v primerjavi s proizvodnjo
previsoke in da imamo tudi na tem področju velike notranje rezerve, ki
bi jih lahko bolj smotrno uporabili na drugih področjih. V pogojih
inflacije so se pri delovnih organizacijah kopičile prekomerne zaloge,
ki pa so desortirane in neekonomsko locirane. Ob tem je družbena
skupnost ostajala brez potrebnih materialnih in deviznih rezerv, kar je
toliko bolj spodbujalo delovne organizacije, da si s pomočjo kreditov iz
emisije zagotove kakršnekoli zaloge, saj so bile le-te še vedno boljše
jamstvo za proizvodnjo, kot pa strah glede bodoče preskrbljenosti s
surovinami.</p>
<p>Samo v letu 1965 se je vrednost zalog nasproti letu 1964 povečala v
Sloveniji za okoli 27 % ali za 134 milijard dinarjev. Podatek o porastu
zalog vključuje tudi valorizacijo zalog, zaradi novih cen, ki so bile
vzpostavljene z reformo. To pomeni, da smo od ustvarjenega narodnega
dohodka uporabili okoli 14 % za povečanje zalog. Tudi v preteklih letih
niso bila vlaganja v zaloge dosti manjša, saj so bila še pretežno
financirana iz emisije. Naraščanje zalog je bilo intenzivnejše kot
naraščanje družbenega proizvoda. Tako je v preteklih 3 letih znašala
povprečna stopnja rasti družbenega proizvoda v tekočih cenah okoli 22 %
na leto, povprečna stopnja porasta skupnih zalog pa za 28 %. Kljub temu
je bila za našo proizvodnjo značilna stalna desortiranost zalog, ki je
zavirala hitrejši razvoj proizvodnje. Prehod na način financiranja
trajnih zalog s sredstvi skladov delovnih organizacij in z dolgoročnimi
sredstvi poslovnih bank še prav posebej zaostruje vprašanje obratnih
sredstev, katerih obseg je le zunanji izraz organiziranosti nivoja
stroškov proizvodnje in produktivnosti dela v naši proizvodnji. Kakšno
breme predstavlja za naše gospodarstvo takšno kopičenje zalog in kako
neracionalno trošimo razpoložljiva sredstva, nam kaže podatke, da v
razvitih deželah uporabljajo za povečanje zalog le okoli 1 do 4%
narodnega dohodka, pri nas pa se je povečal delež zalog nedokončane
proizvodnje v preteklem letu od 20 na 25 %, kar nominalno predstavlja
porast za 56 milijard dinarjev. Če bi npr. spravili- te zaloge na raven
1,964. leta, bi pri povečanem obsegu proizvodnje, kakršnega smo dosegli
v letu 1965, kljub temu lahko sprostili 35 do 40 milijard po nepotrebnem
vezanih sredstev.</p>
<p>Dinamična rast produktivnosti dela je v stabilnejših razmerah osnovni
pogoj za naraščanje osebne potrošnje. V preteklih dveh letih so osebni
dohodki vsekakor dobili ustreznejše mesto v stroških proizvodnje. Delež
neto osebnih dohodkov v narodnem dohodku se že nekaj let trajno povečuje
in je znašal leta 1963 27,6 %, leta 1964 30,2 %, leta 1965 pa 33,5 %.
Ker pa so bili ti premiki izvršeni v razmerah nestabilnega tržišča, je
spremljala povečanje osebnih dohodkov vrsta negativnih pojavov. Na rast
osebnih dohodkov so vplivali predvsem zunanji faktorji. Zaradi tega
dosežene spremembe v globalni strukturi narodnega dohodka tudi niso
imele ustreznega vpliva na izpopolnitev in uveljavljanje notranjih
odnosov v delovnih organizacijah in na ta način tudi niso postale
osnovni instrument v borbi za intenzifikacijo gospodarskih procesov. V
obrambi pred posledicami inflacije so se delovni kolektivi čutili
nenehno ogrožene, zaradi tega so tudi zanemarjali notranje vrednotenje
dela in potrebno selekcijo med silami, ki na različen način prispevajo
svoj delež pri oblikovanju produktivnosti dela.</p>
<p>Hitro naraščanje življenjskih stroškov je v delovnih organizacijah že v
letu 1964 skoraj v celoti zavrlo izpopolnjevanje sistemov notranje
delitve. Zato niso bili redki primeri, da je vsakokratno povečanje
osebnih dohodkov temeljilo le na začasnih sklepih samoupravnih organov,
ki pa so v pretežni meri prilagajali osebne dohodke povečanim
življenjskim stroškom. Zato tudi niso usklajevali rasti osebnih dohodkov
z doseženimi poslovnimi uspehi ter učinki posameznih delavcev. To je
povzročalo še večjo nepovezanost med produktivnostjo in rastjo osebnih
dohodkov ter zmanjšanje razponov v osebnih dohodkih posameznih kategorij
zaposlenih. Z valorizacijo osebnih dohodkov po reformi so se razponi še
bolj zmanjšali. V letu 1960 je bil npr. razpon med osebnimi dohodki
nekvalificiranih in visoko kvalificiranih 1 : 2,3, v letu 1964 pa le 1
: 1,86. Za leto 1965 še ne razpolagamo z ustreznimi uradnimi podatki,
vendar pa številne informacije kažejo na to, da osebni dohodki
nekvalificiranih delavcev naraščajo po reformi skoraj za dvakrat toliko
kot osebni dohodki visoko kvalificiranih delavcev.</p>
<p>Take težnje so zavirale uveljavljanje doslednejše delitve po delu in
zmanjševale predvsem prizadevanje kvalificiranih delavcev in
strokovnjakov za racionalizacijo proizvodnje na sodobnih ekonomskih in
tehnoloških osnovah, da ne omenim drugih posledic in vseh vrst težav.
Primitivistične uravnilovske težnje, ki se sklicujejo samo na enakost in
pravičnost, ne da bi upoštevale delo in delovno produktivnost, lahko v
sedanjih razmerah objektivno pomenijo samo delovanje zoper reformo,
zoper njene smotre. Intenzifikacija gospodarjenja v stabilnejših
gospodarskih odnosih pa je vsebolj nezdružljiva z uravnilovsko
miselnostjo in prakso.</p>
<p>Spodbuda za. večjo produktivnost je brez dvoma eden od osnovnih činiteljev za hitrejše uveljavljanje novih odnosov v proizvodnji. To pa nam
narekuje, da moramo čimprej nadoknaditi vse tisto, kar smo zamudili v
zadnjem času prav na področju izgrajevanja notranjih sistemov delitve v
delovnih organizacijah. Postopna stabilizacija materialnih odnosov je
najpomembnejši objektivni zaveznik, ki že danes narekuje takšno
usmeritev v delu delovnih organizacij. Odlaganje teh vprašanj je že
doslej slabo vplivalo na proizvodnjo, še hujše posledice pa bi lahko
imelo v prihodnje, da ne omenjam letošnjega leta, ko si bo proizvodnja
krčila pot v razmerah vsebolj zahtevnih meril in vse večjega pritiska
tržnih zakonitosti.</p>
<p>V letu 1966 bi se morali odločneje usmeriti tudi na izboljšanje
strukture zaposlenih po strokovni usposobljenosti. V skupnem številu
zaposlenih predstavljajo osebe z visoko in višjo strokovno kvalifikacijo
le 1,9 %, osebe s srednjo strokovno izobrazbo pa 6,7 %. Ob velikih
naporih družbe za razširitev zmogljivosti vseh vrst in stopenj šolstva
je bil dotok teh kadrov že v letu 1965 občutno večji kot v preteklih
letih. Tudi v letu 1966 se bo število strokovnjakov povečalo, to pa nam
omogoča, da se lahko ob ustrezni politiki zaposlovanja hitreje in
temeljiteje izboljša kvalifikacijski sestav zaposlenih, kar je prav tako
eden od ključnih činiteljev za hitrejše uveljavljanje sodobne
organizacije in tehnološkega napredka proizvodnje. Pojavi iz preteklega
leta, ko je ostal del strokovno usposobljene mladine brez ustrezne
zaposlitve, v njeno izobraževanje pa smo vložili tudi velika družbena
sredstva, kažejo, da še nismo v celoti doumeli pomena strokovnih kadrov
in da bomo morali temu vprašanju vse leto posvečati ustrezno skrb. To je
pomembno zlasti ob dejstvu, da naše gospodarske organizacije hudo
bremeni tudi primitivna, nestrokovna in zato številna administracija.</p>
<p>Posebno pozornost je potrebno posvetiti strokovnjakom na razvojno
raziskovalnem področju, razvojnim enotam, laboratorijem ali inštitutom,
brez katerih si tako rekoč ni mogoče več zamisliti ne napredka posamezne
gospodarske organizacije ali panoge, ne funkcionalne intelektualne
komunikacije z znanstvenimi raziskavami doma ali po svetu. Sredstva,
vložena v ta prizadevanja, se vrnejo sorazmerno hitro, predvsem pa bogato.</p>
<p>Med osnovnimi problemi, s katerimi smo se srečavali v vsem preteklem
obdobju, je bila pretirana investicijska potrošnja. V borbi za
stabilizacijo bosta obseg in struktura investicij predstavljala vsekakor
najbolj občutljivo točko v celotni ekonomski politiki. Investicijska
mrzlica, s katero smo imeli opravka v preteklosti, še vedno ni v celoti
obvladana in predstavlja tudi najbolj ranljivo mesto celotne gospodarske
reforme.</p>
<p>V razmerah nestabilnega tržišča je bil osnovni cilj vsake delovne
organizacije povečati proizvodnjo ne glede na raven proizvajalnih
stroškov, saj so bile možnosti prodaje na domačem tržišču skorajda
neomejene. Zato je bil tudi pretežni del porasta proizvodnje dosežen
bodisi s povečanjem števila zaposlenih, in sicer v prvi vrsti
nekvalificiranih delavcev ali pa z novimi ekstenzivnimi investicijami.
Tako usmeritev je omogočala tudi liberalna politika kreditiranja
obratnih sredstev s pomočjo emisije, na osnovi katere je bila omogočena
ne le uporaba celotnih razpoložljivih sredstev delovnih organizacij za
vlaganja v osnovna sredstva, temveč se je tudi del kratkoročnih bančnih
sredstev prelival v dolgoročne naložbe. Vse to pa smo plačali s hitrim
naraščanjem cen na vseh področjih potrošnje, posebno pa še na
investicijskem tržišču, kar se je posredno na trajnejši osnovi odražalo
na stroških proizvodnje.</p>
<p>Poleg posledic, ki smo jih zaradi tega čutili na notranjem tržišču in v
plačilni bilanci, pa je negativne posledice take politike še povečevalo
nenehno širjenje neaktiviranih investicij. Kakšne dimenzije so zavzele
neaktivirane investicije in kakšno breme so za naš razvoj, nam najbolj
ponazarja dejstvo, da se je njihov obseg v zadnjih treh letih več kakor
podvojil. Kolikor bi v letih 1963—1965 zadržali razmerje med
aktiviranimi in neaktiviranimi investicijami iz leta 1962, ki je bilo
sicer še vedno neugodno, bi bila lahko ob nespremenjenem obsegu vlaganj
v osnovna sredstva stopnja rasti družbenega proizvoda za okoli četrtino
večja od dejansko dosežene. Že samo ta podatek nas lahko v celoti
prepriča o pravilnosti in nujnosti doslednih ukrepov za omejitev
investicijske potrošnje in za večjo učinkovitost vlaganj, in sicer
predvsem v pogledu bodočih stroškov proizvodnje, hitrejše rasti
produktivnosti dela in večje konkurenčne sposobnosti na zunanjih tržiščih.</p>
<p>Široka fronta investicijske izgradnje, ki je temeljila na številnih
nepokritih obveznostih, je pripeljala zlasti po uveljavljanju reforme
veliko število delovnih organizacij v težaven položaj. Številna
podjetja, zlasti tista, ki so bila s svojo proizvodnjo v preteklosti
pretežno usmerjena na domače investicijsko tržišče, so imela v lanskem
letu zaradi plačilne nesposobnosti posameznih investitorjev in poslovnih
bank blokiran tekoči račun. To je posredno vplivalo tudi na zmanjšanje
plačilne sposobnosti ostalega gospodarstva. Delež neplačanih terjatev
nasproti vrednosti celotne proizvodnje in blagovnega prometa se je
povečal od 8 % v letu 1963, na 11 % v letu 1965. Prekomerni obseg
medsebojnega zadolževanja v gospodarstvu poleg drugega tudi kaže, da
investicijske potrošnje še nismo prilagodili dejanskim možnostim. Takšna
investicijska politika čedalje bolj prehaja v očitno nasprotje z novimi
pogoji gospodarjenja in zavira normalna gibanja blagovno denarnih
odnosov ter slabo vpliva na povečano proizvodnjo in izvoz.</p>
<p>Povsem jasno nam mora biti, da široke fronte investicij ob odločni
usmeritvi na stabilizacijo tržišča in ob prizadevanjih za realizacijo
ciljev reforme v nobenem primeru ne moremo vzdržati. Zato je revizija že
sprejetih investicijskih odločitev ne glede na probleme, ki se bodo
pojavljali pri odlaganju ali opustitvi nadaljnje izgradnje posameznih
objektov, ekonomska nujnost, ki se ji v danih pogojih ne moremo
izogniti, nujnost, ki vse bolj zahteva ustrezne, čeprav trenutno boleče
ukrepe s strani delovnih organizacij, bank in družbenopolitičnih skupnosti.</p>
<p>Med investicijami, ki se jim moramo odpovedati, in sicer v prvi vrsti na
področju gospodarstva, so prav gotovo nekateri objekti, katerih
izgradnja pomeni glede na obseg potrebnih vlaganj tako težo, ki bi v
veliki meri ohromila prizadevanja za intenziviranje in modernizacijo
proizvodnje ter za nadaljnji razvoj ustreznih družbenoekonomskih
odnosov. Edino taka investicijska politika nam bo omogočila tudi
hitrejše aktiviranje tistih objektov, kot so na primer elektroenergetske
kapacitete, ki vsekakor predstavljajo osnovo za nadaljnji razvoj
celotnega gospodarstva.</p>
<p>Omejevanje investicijske potrošnje na račun odlaganja ali celo opustitve
nadaljnje izgradnje določenih objektov, pa pomeni samo del prizadevanja,
ki jih moramo uresničiti v naši investicijski politiki. Prav tako
pomembna je tudi odločna preusmeritev, predvsem delovnih organizacij,
na varčevanje z investicijskimi sredstvi. Reforma je v veliki meri
spremenila pogoje gospodarjenja in kriterije rentabilnosti. Prilagajanje
novim razmeram bo zahtevalo določen čas, ki bi ga morale delovne
organizacije same ali v sodelovanju z drugimi delovnimi organizacijami
izkoristiti predvsem za skrbno proučitev in pripravo programov tehnične
in tehnološke modernizacije proizvodnje. Potrebna sredstva za
realizacijo tako izdelanih programov pa si bodo morale zagotoviti
predvsem s postopnim varčevanjem in nalaganjem prostih denarnih sredstev
v poslovne banke. To pa je ob izvršeni decentralizaciji sredstev tudi
pogoj za večjo mobilnost in poslovno koncentracijo sredstev.</p>
<p>Vključevanje delovnih organizacij v nov bančni sistem bo omogočilo, da
bomo čedalje bolj premagovali številne negospodarske vplive na
razširjeno reprodukcijo, da bomo lahko obračunali z raznimi
megalomanskimi investicijskimi načrti, ki poudarjajo svoj splošni
gospodarski pomen, ter se zato oslanjajo le na splošno, to je državno
kreditno intervencijo. Objekti širšega gospodarskega pomena ali
splošnega družbena pomena se morajo v praksi verificirati z dejansko
pripravljenostjo investitorjev, njihovih kooperantov in poslovnih bank,
da z razpoložljivimi finančnimi sredstvi sofinancirajo določen objekt in
da tudi prevzamejo odgovornost za njegove učinke na bodočo proizvodnjo
in življenjsko raven.</p>
<p>Z ukrepi gospodarske reforme so se ob povečanju sredstev, s katerimi
razpolagajo delovne organizacije, zmanjšala razpoložljiva sredstva
republike in občin za potrebe tekoče dejavnosti, pa tudi za investicije.
Medtem ko je še v lanskem letu razpolagala republika s sredstvi za
investicije v višini okoli 20 milijard dinarjev, razpolaga letos le z
anuitetami odpravljenih družbenih investicijskih skladov, ki bodo
znašale le nekaj nad 5 milijard dinarjev. Tako občutno znižanje zahteva,
da se razpoložljiva sredstva usmerijo predvsem na tista področja, ki so
za nadaljnji razvoj gospodarstva v naši republiki najbolj pomembna. Zato
se s predloženim zakonom usmerjajo ta sredstva predvsem za nadaljevanje
izgradnje elektroenergetskih objektov, kar pa naj bi poslovnim bankam le
olajšalo napore pri neobhodnem združevanju za to potrebnih sredstev. V
večji meri kot doslej pa morajo z nadaljevanjem izgradnje
elektroenergetskih objektov zagotoviti sredstva tudi podjetja za
proizvodnjo in prenos električne energije, saj jim je bila med drugim s
tem namenom ob reformi</p>
<p>povečana prodajna cena energije. Takšne obveznosti ima tudi ostalo
gospodarstvo, še prav posebej pa sedanji in bodoči veliki potrošniki
električne energije.</p>
<p>Del sredstev, s katerimi razpolagajo republike, naj bi se uporabil tudi
za udeležbo republike pri nadaljnji izgradnji koprske proge, vendar samo
pod pogojem, da zainteresirane delovne organizacije in poslovne banke
zagotovijo ustrezna finančna sredstva. Koprska proga je brez dvoma
pomembna za celotno gospodarstvo Slovenije. Mislim pa, da je nastopil
čas, ko moramo prenehati istovetiti širši gospodarski pomen določenih
investicij s pretežnim financiranjem iz republiških ali zveznih
sredstev. Izkušnje iz preteklosti nam narekujejo skrajno previdnost
glede investicij, za katere — kot že rečeno — se vsi bodoči koristniki z
besedami izrekajo, niso se pa pripravljeni udeležiti financiranja tega
iz svojih lastnih sredstev.</p>
<p>Iz sredstev, ki jih je usmerjala republika, smo v preteklih letih
dajali posojila tudi za kmetijstvo in turizem. V letu 1966 republika ne
more izločiti novih sredstev za razvoj teh dejavnosti, razen že v
preteklosti odobrenih tranš, ki bodo financirane iz bančnih sredstev. Za
to govore tudi številni načelni razlogi, saj so se z novimi odnosi v
cenah bistveno izboljšali pogoji gospodarjenja v teh dejavnostih. Na
podlagi večje lastne akumulacije, s katero razpolagata ti dve dejavnosti
po reformi ter večjega angažiranja bančnih sredstev in tudi sredstev
poslovnih kooperantov, bo potrebno tudi na teh področjih iskati možnosti
za financiranje nadaljnjega razvoja kmetijstva in turizma.</p>
<p>Zmanjšan obseg sredstev, s katerimi razpolaga republika ter splošno
zmanjšanje investicij narekuje podobno kot v gospodarstvu znatno
omejitev gradenj v družbenih službah. Za te namene je bilo mogoče
predvideti v proračunu najnujnejša sredstva za poravnavo obveznosti iz
preteklega leta in za udeležbo republike pri nadaljnji izgradnji
osnovnih šol. Sredstva v višini do 2,5 milijarde dinarjev, ki jih bo
republika pridobila z bančnim posojilom, pa bi morali uporabiti samo za
nadaljevanje izgradnje tistih objekov, ki bodo že v letošnjem letu lahko
vsaj deloma služili svojemu namenu in ki rešujejo nekatere ključne
probleme zlasti na področju zdravstva in kulture.</p>
<p>Ob prenosu sredstev na delovne organizacije in ob zmanjšanju
proračunskih in drugih sredstev, s katerimi razpolaga republika, se
postavlja v povsem novi luči tudi možnost financiranja izgradnje
ljubljanske bolnišnice. Gre za osrednji klinični center, ki naj omogoči
funkcionalno povezanost zdravstvene službe, razvoj medicinske vede in
sodobno šolanje zdravstvenih delavcev in je zato pomemben za vso
republiko. V zadnjih letih smo pretirano in nesmotrno vlagali sredstva
predvsem v izvenbolnično službo in jo ponekod predimenzionirali, kar nam
je povzročilo velika neskladja v sistemu zdravstvene službe. Zato moramo
sedaj odločno preusmeriti vlaganja na področju zdravstva, da bi na ta
način ustvarili osnovo za boljšo in racionalnejšo zdravstveno zaščito
prebivalstva. Izgradnja ljubljanske bolnišnice kot prioritetna naloga v
programu vlaganj v negospodarske dejavnosti bo v naslednjih letih
zahtevala, da se angažirajo zdravstvene službe socialnega zavarovanja,
delovnih organizacij, bank in družbeno-političnih skupnosti, za kar bo
Izvršni svet pripravil poseben načrt še pred razpravo o srednjeročnem
programu razvoja SR Slovenije. Odločitev za financiranje določenih
prioritetnih objektov kot je ljubljanska bolnišnica pa zahteva, da v
okviru razpoložljivih sredstev zavestno zmanjšamo druga vlaganja, kar
vsekakor zahteva visoko stopnjo zavestne družbene in nacionalne
discipline. Prenehati moramo s prakso, da sprejemamo obveznosti, kasneje
pa jih ocenjujemo kot neznosno breme za našo produktivnost ali pa na
njih pozabljamo, ko zahtevamo, da se hkrati zadovoljijo naše druge
želje in razni dodatni načrti.</p>
<p>Stabilizacija gospodarstva je bistven pogoj za intenzifikacijo
gospodarjenja, za uporabo notranjih rezerv, katerih obseg ob izvajanju
reforme čedalje bolj spoznavamo in odkrivamo. Doslednejše uresničevanje
delitve po delu, nadaljnji razvoj našega družbenoekonomskega sistema in
samoupravljanja na vseh področjih družbenega dela, je danes predvsem
odvisen od tega, kako hitro in učinkovito bomo razreševali številna
obstoječa protislovja, od katerih je odvisna stabilizacija odnosov na
trgu, cen, dinarja in pogojev gospodarjenja.</p>
<p>Tu se srečujemo s številnimi objektivnimi težavami, predvsem pa z
različnimi pritiski in težnjami, povečati to ali drugo obliko potrošnje,
ne da bi pri tem imeli kritje v razpoložljivem dohodku, v obstoječi
produktivnosti dela. Povsem jasno je, da standarda ali splošne potrošnje
ne moremo izboljševati z denarno emisijo ali pa z nadaljnjim
zadolževanjem v tujini. Rast te ali druge potrošnje je možna le v
razmerah, ki spodbujajo razvoj produktivnosti dela, večjo kakovost
družbenega dela, racionalizacijo in smotrno štednjo, še posebej pa
zmanjšanje obsega investicij ob ustrezni intenzifikaciji in večji
učinkovitosti vloženih kapitalnih sredstev.</p>
<p>Mislim, da je prav v tem kontekstu primerno presojati tudi vlogo in
bodoči razvoj tako imenovanih negospodarskih dejavnosti. V pogojih
nestabilnega tržišča in inflacije so prav negospodarske dejavnosti bile
najbolj prizadete. Rastoči razkorak med nominalnimi in realnimi dohodki
je imel za posledico zaostajanje materialne osnove na področju prosvete,
kulture, znanosti itd. Ekstenzivno gospodarstvo, ki se je hranilo v
pogojih rastoče inflacije, niti ni čutilo potrebe, še manj pa je bilo
pripravljeno zagotoviti zadosten razvoj tistih intelektualnih funkcij,
ki so med drugim poglavitnega pomena za potrebe rastoče produktivnosti
dela in za premagovanje težav, ki se pojavljajo na poti širšega
vključevanja v mednarodno delitev dela. V takšnih razmerah so bile
negospodarske investicije v pretežni meri vezane na klasične proračunske
metode financiranja, kar je porajalo neprestan dialog s proračunskimi
organi.</p>
<p>Po proračunski poti je bilo mogoče zagotoviti večja sredstva iz
gospodarstva za negospodarske dejavnosti, v mnogih primerih le za ceno
dodatnih inflacijskih pritiskov, za ceno novih obremenitev delovnih
organizacij. Te niso prispevale k povečani storilnosti dela, temveč so
delovne organizacije utrjevale v prepričanju, da je vzrok za nastale
težave treba iskati le v zunanjih negospodarskih činitelj ih.</p>
<p>Kadar pa gre, tudi to je kajpada možno, za dejansko omejevanje te ali
one negospodarske institucije, zlasti pa socialne ali pa kulturne, je
treba znova pribiti, da reforma po vseh svojih intencijah ni napad na
negospodarske dejavnosti, čeprav se nekaterim tako dozdeva. Poudariti pa
je hkrati treba, da je najboljša obramba, če se tako izražamo, v
socialnih, prosvetnih, kulturnih ali znanstvenih dejavnostih, predvsem
lastno prizadevanje za modernizacijo, za racionalizacijo, za
učinkovitost in kakovost. To je tudi edina legitimacija za večja
družbena sredstva, in sicer na osnovi resnične selekcije med potrebnim
in nepotrebnim, med dobrim in slabim, znanstvenim in neznanstvenim,
strokovnim in nestrokovnim itd. In če smo trdili, da v nestabilnem
gospodarstvu ni mogoče uspešno reševati perečih problemov posameznih
negospodarskih dejavnosti, je treba obenem poudariti, da tudi
stabilizacija gospodarstva ne more uspeti, če ne bomo reševali problemov
teh dejavnosti. Namesto zanašanja samo na instrumentalne rešitve in
iskanja »zunanjih povzročiteljev« za nizko produktivnost dela, je prav
tem dejavnostim potrebno dati ustrezno mesto v borbi za kvalitetne
spremembe v našem gospodarstvu in družbi.</p>
<p>Ugotovili smo, da so bili v razvoju zadnjih desetih let prevečkrat
poudarjeni količinski, ekstenzivni elementi, četudi ne vsepovsod v enaki
meri, pri čemer pa je bil element kakovosti marsikje objektivno
zapostavljen, uveljavljena pa, kot že rečeno, precejšnja povprečnost.</p>
<p>Tako imenovani inflacijski optimizem je z gospodarske sfere vdiral v vse
družbene dejavnosti. Povzročil je veliko škodo med drugim tudi s tem, da
je pri ljudeh zamajal treznost, trezno razsojanje glede želja in
možnosti, hkrati pa spodbujal nagnjenja k nerealnim konstrukcijam — ne
navsezadnje tudi v nekaterih plasteh inteligence. Prav zaradi boja za
kakovost, to pa pomeni boja zoper primitivizem, zoper samo finančno ali
celo samo investicijsko presojanje družbenih problemov, si je treba
prizadevati zoper frontalno pojmovanje gospodarskih in negospodarskih
dejavnosti, potemtakem za organsko rast in zraščenost vseh družbenih
dejavnosti. Kriterija kakovosti in učinkovitosti bi morala biti
vsepovsod enako priznana in upoštevana, čeprav bosta ponekod terjala
temeljite strukturne spremembe.</p>
<p>Pri usklajevanju potrošnje z razpoložljivimi materialnimi možnostmi ne
moremo mimo sredstev socialnega zavarovanja. Izdatki za socialno
zavarovanje so dosegli v kratkem času ogromen porast, ne glede na
povečanje cen v tem obdobju. V letu 1962 so znašali izdatki 65 milijard
dinarjev, v letu 1966 pa je predvidena poraba okoli 170 milijard
dinarjev brez kmečkega zavarovanja. Delež sredstev socialnega
zavarovanja v narodnem dohodku se je tako dvignil v obdobju od
1962.—1966. leta od 11,4% na 14,1%. Podrobnejša analiza posameznih
izdatkov za socialno zavarovanje še bolj jasno dokazuje, da je potrebno
posvetiti racionalnejši potrošnji teh sredstev več pozornosti. V letu
1965 so znašali izdatki za zdravstveno varstvo 48 milijard dinarjev in
so se povečali za 37 %, denarne dajatve za nadomestila zaradi bolezni so
znašale 17,5 milijarde in so se povečale za 40 %, povprečna cena
oskrbnega dne, ki je že v letu 1964 zrastla za 40 %, se je lani ponovno
povečala za enak odstotek. Lansko leto smo imeli v Sloveniji 24
komunalnih skupnosti in 12 zavodov socialnega zavarovanja s 1000
zaposlenimi, za to smo potrošili 4 milijarde dinarjev. V takšnih
ogromnih sredstvih se nedvomno skriva dosti rezerv. V prizadevanja, da
bi jih odkrili in izkoristili, moramo vključiti vse, ki so udeleženi pri
oblikovanju uporabi, ali pa usmerjanju uporabe teh sredstev. Potrebne pa
bodo seveda tudi nove sistemske rešitve. Mislim, da nam prav pravilno
koriščanje teh rezerv odpira velike možnosti za financiranje izgradnje
ljubljanske bolnišnice kot centralne slovenske znanstveno-raziskovalne
in izobraževalne ustanove na področju zdravstva.</p>
<p>Bistvenega pomena za nadaljnji razvoj ekonomskih pogojev gospodarjenja
in za naš celotni družbeno-gospodarski organizem! je naš bančni in
kreditni sistem. Zakon o bankah in kreditnih poslih je postavil dobre
temelje za nove procese, ki naj omogočijo, da banke postanejo
gospodarske organizacije, ki samostojno odločajo glede uporabe sredstev
na osnovi politike, ki jo določajo ustanovitelji bank.</p>
<p>Pri samem izvajanju tega zakona, ki naj bi omogočil ustanovitev mreže
dejansko poslovnih bank, pa so se nam pokazali številni problemi.
Največjo vlogo pri ustanavljanju bank so imeli že obstoječi kreditni
skladi, to je sredstva bivših družbeno-investicijskih skladov, ki so se
zbrala v preteklosti preko različnih fiskalnih instrumentov. Vloga
delovnih organizacij predvsem pa vplačilo njihovih deležev, ni bilo
značilno za ustanavljanje bank, s čimer so se pravzaprav povsem
izmaličila osnovna načela, ki smo jih postavili za nov bančni sistem. Tu
je bila dana močna materialna osnova za lokalistično vezanje bank in
bančnih sredstev, kar je v nasprotju z osnovnimi intencijami reforme
in ustreznega sistema razširjene reprodukcije.</p>
<p>Sredstva družbenih investicijskih skladov, ki sodijo danes v pristojnost
republiške in občinskih skupščin, ne morejo predstavljati osnove za
izpolnitev kriterija za ustanovitev bank. Tako stališče nam ne
narekujejo le neki trenutni interesi za lažje ali lagodne j še reševanje
nalog, ki so danes neposredno pred nami, gre za mnogo več, gre za
ustvarjanje takih pogojev, ki naj omogočijo predvsem to, da bodo
posamezne banke resnični izraz ekonomske moči, sposobnosti in interesov
gospodarstva. S -tem dobiva izvajanje zakona o bankah povsem novo
kvaliteto. Vsaka gospodarska organizacija naj samostojno odloča o tem, s
katero banko bo poslovala, družbeno-politična skupnost pa naj bo le eden
izmed mnogih ustanoviteljev bank. Na tej osnovi bodo šele izgubila svojo
podlago in vsakršno utemeljenost razna shematizirana predvidevanja o
ustanavljanju mreže bank. To je osnovni pogoj za postopno realizacijo
novega sistema razširjene reprodukcije, ki naj usposobi delovne
organizacije, da prav one postanejo osnovni nosilci investicij. To je
tudi edini način, da se v praksi afirmira in potrdi ekonomski interes
delovnih organizacij, ne samo v pogledu omrežja in vrste poslovnih bank,
temveč tudi v pogledu obsega bančne koncentracije sredstev in razvijanja
investicijske štednje na osnovi poslovnih ekonomskih interesov
zainteresiranih faktorjev. Dosedanji kriteriji, ki so bili vezani na
obseg tako imenovanega državnega kapitala investicijskih skladov, so
predstavljali posebno vrsto prizadevanja, to je, da bi tudi v novih
pogojih še vnaprej obdržali v bistvu etatistične odnose na področju
razširjene reprodukcije.</p>
<p>Moram izjaviti, da Izvršni svet v celoti podpira tudi predlog odloka o
pogojih za ustanovitev poslovnih bank, ki ga Skupščini predlaga odbor za
družbeni plan, finance in proračun Republiškega zbora.</p>
<p>Pred meseci je Izvršni svet zavzel stališče, da se ne bo poslužil
pravice predlagati zaostritev zveznih pogojev za ustanovitev poslovnih
bank. To je bilo v času, ko so bila sredstva družbenih investicijskih
skladov še sestavni del kreditnih skladov bank, in ko se je predvidevala
bančna mreža ravno na osnovi odločilnega vpliva teh sredstev.</p>
<p>Od tod je seveda izhajala tudi dvomljiva etatistična aritmetika, ki ni
ostala omejena le na bančno organizacijo, temveč je s tega aspekta
presojala tudi številna druga vprašanja, zlasti pa organizacijo
socialnega zavarovanja, mreže zdravstvenih zavodov, delovnih
organizacij, ki imajo svoje enote v raznih občinah in tako dalje.
Vsepovsod smo naleteli na številne negativne pojave, ki nimajo ničesar
skupnega s procesi deetatizacije gospodarstva, s širšim uveljavljanjem
ekonomskih zakonitosti in z ustreznimi integracijskimi procesi v
gospodarstvu in družbenih službah. V novih pogojih, ko se sredstva
družbenih investicijskih skladov izvzemajo iz kreditnih skladov bank, pa
menim, da bo uveljavitev tega odloka omogočila ekonomsko afirmacijo
tistih bank, ki ustrezajo interesom gospodarstva. To pomeni, da naj bi
bilo za ustanovitev določene banke oz. vrste bank, odločilno
gospodarstvo, ki z včlanjevanjem in vlaganji svojih novih sredstev
pokaže neposredni interes za banko, ki jo bo tudi upravljalo.</p>
<p>V takih okoliščinah postaja vsaka vnaprejšnja konstrukcija bančne mreže
brezpredmetna, ker bo po ekonomski logiki prihajalo do ustanavljanja
oziroma 2</p>
<p>krepitve in obstoja takih bank, ki bodo razpolagale z zadostnim
potencialom za svojo poslovno dejavnost. Ostrejši pogoji za
ustanavljanje bank podpirajo tisto, kar se zdi danes najbolj ogroženo,
to je stabilnost bank, ki namreč temelji samo na ekonomski moči samega
gospodarstva. Seveda pa tak razvoj bank in njihova usmeritev k
poslovnemu sodelovanju z gospodarskimi organizacijami temelji v dobršni
meri na osnovni postavki, da bodo tudi občine — tako kot se predlaga za
republiška sredstva in kar je že poprej storila federacija — prenesle
sredstva svojih družbeno-investicijskih skladov na posebne račune in da
bodo le z delom teh sredstev sodelovale pri ustanavljanju bank. Računamo
na tako politiko občinskih skupščin, ker končno, pravica, da samostojno
odločajo o teh vprašanjih, še ne pomeni, da je mogoče iti mimo nekaterih
osnovnih ekonomsko-političnih vprašanj, ki jih vsebuje reševanje tega
problema. Verjamem, da bo razvoj našega bančništva v tej smeri pomenil
važen, če ne odločilen preizkusni kamen za uveljavljanje novega sistema
razširjene reprodukcije, ki ne more imeti ničesar skupnega z umetno
skonstruiranimi lokalističnimi pregradami in ki pomeni, da se moramo
dosledno odpovedati stari praksi direktnega umešavanja v razdeljevanje
investicijskih sredstev.</p>
<p>Tovarišice in tovariši poslanci! Vsekakor je treba poudariti in
ugotoviti, da pada teža vseh naporov, ki jih povzroča gospodarska
reforma, neposredno na delovne organizacije. Predvsem od njihovih
ukrepov sta odvisna uspeh in dinamika realizacije reforme in je zato še
tembolj potrebno ustvariti take pogoje, ki bodo omogočali in spodbujali
delovne organizacije k intenzifikaciji gospodarjenja. Zato bo potrebno
letos z vso resnostjo in intenzivnostjo skrbeti za urejanje tistih
področij gospodarskega sistema, ki pomenijo zavoro za normalnejšo rast
gospodarstva, kot so zlasti zunanjetrgovinski in devizni sistem, režim
cen ter kreditni sistem. Pri tem pa se moramo zavedati, da nadaljnji
razvoj našega družbeno-gospodarskega sistema pomeni zaostrovanje pogojev
gospodarjenja, ker je le po tej poti mogoče dosegati višjo produktivnost
dela, večjo mednarodno menjavo in višjo raven potrošnje in življenjskega
standarda.</p>
<p>Predsedujoči Tine Remškar: S tem zaključujem skupno sejo. Gospodarski
zbor bo nadaljeval takoj, Republiški zbor pa čez pol ure.</p>
<p>(Skupna seja je bila zaključena ob 10.40. Seja Republiškega zbora se je
nadaljevala ob 12.20.)</p>
<p>Predsednik Tine Remškar: Nadaljujemo sejo Republiškega zbora. Analizo
družbenega in gospodarskega razvoja v letu 1965 in oceno možnosti
razvoja SR Slovenije v letu 1966 je kot pristojni odbor obravnaval odbor
za družbeni plan, finance in proračun, ki je dal o tem pismeno poročilo.
Ali želi dati poročevalec odbora še ustno poročilo? (Da.) Besedo ima
Miran Cvenk.</p>
<p>Miran Cvenk: Tovarišice in tovariši poslanci! Razprava o družbenem in
gospodarskem razvoju v letu 1966 je v odboru za družbeni plan, finance
in proračun potekala izključno v smislu intencij gospodarske reforme.
Osnovni poudarek je bil na uveljavljanju ekonomskih zakonitosti, dvigu
produktivnosti dela in usklajevanju razpoložljivih sredstev s potrošnjo.</p>
<p>Splošna potrošnja naj bi bila odraz sposobnosti gospodarstva. Napori v
letu 1966 morajo iti za tem, da racionalno izkoristimo obstoječe
kapacitete, dajemo prednost izvozu in s tem zagotovimo reprodukcijski
material za večjo proizvodnjo in izravnamo plačilno bilanco. Sedanja
situacija ne dovoljuje, da bi pokrili vse obveznosti iz preteklosti,
zato je potrebno, da razpoložljiva sredstva trosimo racionalno in res
samo tam, kjer je to nujno potrebno. Negospodarske investicije je
potrebno reševati tako, da v letu 1966 nadaljujemo predvsem tiste, ki
bodo na podlagi sprejetih finančnih načrtov čimprej končane, predvideva
pa se tudi nadaljnja gradnja ljubljanske bolnišnice.</p>
<p>Republika usmerja svoja investicijska sredstva v celoti v
elektroenergetske objekte ter v progo Koper—Prešnica. Ta sredstva bodo
mobilizirala sredstva iz gospodarstva ter bančna sredstva. Selektivno
vlaganje sredstev sposobnih za investicije na najbolj važnih mestih
gospodarskega procesa je osnova za večjo proizvodnjo. Zakoni, ki jih
bomo v nadaljevanju dnevnega reda obravnavali, so konkretni ukrepi za
uresničitev ciljev razvoja gospodarstva in družbenih služb v bodočem
obdobju. Politika, ki jo nakazuje resolucija, bo torej imela za
posledico izvijanje intencij reforme.</p>
<p>Že sedaj lahko ugotavljamo, kar je razvidno tudi iz predloženega
gradiva, da so ostala odprta še nekatera vprašanja financiranja
negospodarskih investicij in ostalih obveznosti. Razumljivo je, da lahko
pričakujemo določen pritisk na rešitev teh vprašanj. Rešitev
marsikaterega problema bo potrebno odložiti za dalj časa ali pa celo
odstopiti od nadaljnjega vlaganja, ker pa gradivo navaja, da so
obveznosti republike le ocenjene, bi bilo zaželeti, da se čimprej
ugotove dejanske obveznosti in zavzamejo stališča, kako jih bomo reševali.</p>
<p>Vprašanje investicij v gospodarstvu je potrebno reševati preko bančnega
sistema v smislu resolucije in srednjeročnega programa, ki ga bomo
sprejeli na enem izmed prihodnjih zasedanj in ki bo moral nakazati
načela bodoče investicijske politike.</p>
<p>Odbor je dal v svoji razpravi poseben poudarek deviznemu in
zunanjetrgovinskemu sistemu. Zaradi strukture proizvodnje in orientacije
prodaje ha konvertibilna področja je zvišanje proizvodnje v veliki meri
odvisno od deviznega sistema. Odbor je ugotovil, da so načela deviznega
sistema sicer napredna, vendar pa teh načel v praksi ni mogoče
realizirati, zaradi navodil banke, ki prizna samo realizacijo izvoza v
letu 1966, ne pa dejanskega izvoza. Porast proizvodnje v letu 1966 je
odvisen predvsem od blagovne izmenjave z inozemstvom. Zaradi tega je
veliko važnejše, da se da delovnim organizacijam pravilna stimulacija,
ki bo podpirala orientacijo delovnih organizacij za čimvečji izvoz. V
zvezi s tem je potrebno čimprej preiti od relativnega odnosa izvoz-uvoz,
na osnovi katerega se sedaj določa višina deviz za posamezne delovne
organizacije, k fiksno določenemu znesku izvoza, do katerega naj bi
veljal relativen odnos. Nad tem zneskom pa bi delež moral biti večji. Ta
način je spodbuden za gospodarske organizacije, hkrati pa dosegamo večji
devizni priliv. Zaradi tega morajo republiški organi doseči razumevanje
v zveznem merilu za zahteve, ki jih postavlja gospodarstvo, to je za
spremembo navodil v smislu sprejetih načel. Ker je od pravilnega in
hitrega reševanja tega problema v veliki meri odvisna povečana
proizvodnja in izvoz, se daje v resoluciji poudarek rešitvi tega problema.</p>
<p>Stališča iz predlagane resolucije so v sodelovanju z našim odborom
sprejeli tudi ostali odbori. Resolucija dovolj jasno nakazuje naloge, ki
stoje pred nami in je vsem akterjem gospodarskega in družbenega razvoja
dovolj jasen kažipot.</p>
<p>Predsednik Tine Remškar: Pričenjam razpravo.</p>
<p>Prosim, kdor želi razpravljati, naj se javi. Ne želi nihče razpravljati?
Prosim tovariš Kristan.</p>
<p>Milan Kristan: Tovariši, tovarišice! V svoji razpravi o
družbenogospodarskem razvoju v letu 1965 in o možnosti razvoja Slovenije
v letu 1966 bi se dotaknil dveh problemov. Problema stanovanjskega
gospodarstva in železniškega problema.</p>
<p>Najprej nekaj o problemih stanovanjskega gospodarstva. Iz predloga
resolucije o usmeritvi razvoja Slovenije v letu 1966 sledi, da mora biti
osnovna skrb vseh organov, katerih delovanje se veže s problemi
stanovanjskega varstva v tekočem letu, usmerjena na vzdrževanje in
obnovo stanovanjskega fonda, ter na to, da bodo postali nosilci gradnje
novega stanovanjskega fonda skupno delovne organizacije, poslovne banke
ter občani.</p>
<p>Morda obstojajo pomisleki, zakaj se v resoluciji navajata le omenjena
cilja, zakaj resolucija ne govori o nalogah novih stanovanjskih
podjetij, zakaj ne govori o usmeritvi sredstev 4 % prispevka od osebnega
dohodka za stanovanjsko izgradnjo, ki ostaja delovnim organizacijam,
zakaj ne govori o nalogah poslovnih bank v zvezi z zbiranjem sredstev
delovnih organizacij in občanov za stanovanjsko izgradnjo, zakaj ne
govori o problemih, ki se pojavljajo v zvezi s prenosom sredstev skladov
na banke itd. Menim, da je pravilno, da je resolucija nakazala le
najpomembnejše cilje, oziroma najpomembnejša cilja, kamor morajo biti
usmerjeni naši napori, kajti sicer bi se zgodilo podobno kakor človeku,
ki zaradi dreves ne vidi gozda.</p>
<p>Poleg navedenega pa je utemeljena takšna usmeritev predvsem tudi zaradi
tega, ker praksa že kaže določene deformacije in težnje, ki lahko
negativno vplivajo na uspešno izvajanje osnovnih teženj stanovanjske
reforme. Pri tem mislim na razne pojave v zvezi z formiranjem
stanovanjskih podjetij, na pojave, za katerimi se skrivajo težnje, da bi
nova podjetja usmerila svoje delovanje predvsem na novogradnje, ne pa na
vzdrževanje stanovanjskega sklada. Prav tako mislim na pojave negativnih
odnosov med stanovanjskimi skladi občin in delovnimi organizacijami, na
razprave, v katerih se prepogosto za leporečjem skriva prestižnost
namesto iskrenosti do načel in ciljev stanovanjske reforme. Stanovanjska
podjetja bi se morala boriti za čimvečjo pocenitev režijskih stroškov in
za čimpopolnejše soudeleževanje stanovanjskega sklada ter na takšnih
osnovah iskati praktičnih rešitev za organizacijo stanovanjskih podjetij.</p>
<p>V zvezi s problematiko ustanavljanja stanovanjskih podjetij bi opozoril
na kratko analizo republiškega sekretariata za urbanizem in stanovanjsko
izgradnjo, ki je bila objavljena v »Delu« 13. tega meseca v posebni
prilogi in, ki nosi naslov »Reorganizacija stanarin«. Glede na to se
sedaj ne bi dalj zadrževal pri tem problemu.</p>
<p>Dotaknil pa bi se še drugega cilja, ki ga navaja resolucija, to je, da
moramo posvetiti vso skrb temu, da bodo kot nosilci novogradnje
stanovanj sodelovale banke, delovne organizacije in občani. Znano je, da
so bili s predpisi, ki so bili sprejeti v zvezi z uresničevanjem
resolucije nadaljnjega razvoja stanovanjskega gospodarstva, ukinjeni
skladi za stanovanjsko izgradnjo ter, da so bila sredstva skladov
prenesena na banke, prispevek za stanovanjsko izgradnjo pa je bil
prepuščen delovnim organizacijam kot namenska sredstva s tem, da se del
teh sredstev izloči za globalno subvencioniranje stanarin.</p>
<p>Še zlasti pomemben pa je predpis, s katerim se določa, da so banke
oproščene plačevanja obresti za tista sredstva, ki jih vlagajo v
stanovanjsko in komunalno izgradnjo. S tem se je skušalo doseči, da bi
banke tudi iz svojega kreditnega sklada namenila sredstva za
stanovanjsko-komunalno izgradnjo.</p>
<p>Iz informacije o prenosu sredstev za zidanje stanovanjskih hiš na
poslovne banke, ki jo je delala komisija za družbeno nadzorstvo skupaj z
odborom za urbanizem, stanovanjsko izgradnjo in komunalne zadeve
Republiškega zbora, kakor tudi iz informacije o uresničevanju
stanovanjske reforme, ki jo je izdelala posebna delovna grupa odbora za
komunalna vprašanja Zveznega zbora sledi, da bo večji del sredstev za
stanovanjsko izgradnjo potekal od delovnih organizacij, vključujoč tu
seveda tudi stanovanjska podjetja.</p>
<p>Nadalje se ocenjuje, da bo v pogojih stalnega porasta osebnih dohodkov
in povečanih stanarin rastlo zanimanje občanov za vlaganje njihovih
sredstev v stanovanjsko izgradnjo. V takih pogojih je razumljivo, da
dobivajo bančna sredstva dopolnilni karakter. Pred banke pa se postavlja
obvezna in odgovorna naloga, da v čimvečji meri združujejo sredstva
občanov in delovnih organizacij ter da v čimvečji meri sodelujejo pri
financiranju stanovanjske izgradnje.</p>
<p>V zadnjem času se sicer intenzivira delo na iskanje ustreznega mehanizma
kreditiranja stanovanjskega gospodarstva, vendar pa lahko ugotovimo, da
vlada na tem področju še veliko nejasnosti pa tudi nerazumevanja. Hkrati
pa lahko upravičeno postavimo trditev, da bo zavlačevanje rešitve tega
problema negativno vplivalo na izvajanje stanovanjske graditve v letu 1966.</p>
<p>Komunalna banka Ljubljana je npr. že prevzela sredstva in obveznosti
skladov, vendar pa tudi v tej banki, ki je v pogledu izgrajevanja
kreditnega mehanizma najdlje obstojajo problemi, ki ovirajo kontinuirano
stanovanjsko graditev. Na eni strani gre za neskladje med prenosom
sredstev in obveznostmi, na drugi strani pa za prepočasno dotekanje
čvrstih sredstev.</p>
<p>Razumljivo je torej, da banka teži k menjanju kreditnih pogojev,
predvsem k skrajšanju rokov, za katere je dan kredit, da bi čimprej
dosegla svojim obveznostim in novim nalogam ustrezen potencial. Medtem
ko en del kreditnega sklada banke predstavljajo dospela odplačila za
dane kredite in del dohodka od obresti po zaključnem obračunu banke,
drugi del pa svobodna sredstva in obveznosti skladov za stanovanjsko
izgradnjo, predstavljajo najpomembnejši del kreditnega potenciala
dopolnilna sredstva, ki jih bodo delovne organizacije izlopile iz
sredstev za stanovanjsko izgradnjo in jih deponirale v banki. Ker pa so
ta sredstva v veliki večini le depoziti na vpogled in nimajo značaja
dolgoročnega kreditiranja, je zahteva zveze komunalnih bank, da naj
narodna banka omogoči dolgoročno kreditiranje iz teh sredstev,
upravičena in menim, da bi bilo potrebno njihov predlog podpreti.</p>
<p>Pri sredstvih, ki jih bodo delovne organizacije namenile za stanovanjsko
izgradnjo, predstavlja poseben problem odločitev oziroma sporazum med
delovnimi organizacijami in stanovanjskimi podjetji, kdo bo v bodoče
odplačeval anuitete za stanovanjski sklad, ki so ga delovne organizacije
prenesle v sklad stanovanjskega podjetja.</p>
<p>V zvezi s tem pa se postavlja tudi vprašanje višine stopnje tistega dela
amortizacije, ki je namenjen za investicijsko oziroma tekoče
vzdrževanje. Ali bo stopnja za investicijsko vzdrževanje enaka skozi vso
dobo trajanja, ali pa degresivna? Ta vprašanja so pomembna tudi zaradi
tega, ker je mnogokrat od rešitve tega odvisno, ali bo delovna
organizacija predala svoj stanovanjski sklad v sklad stanovanjskega
podjetja ali ne.</p>
<p>Združevanje sredstev delovnih organizacij v bankah bo toliko večje,
kolikor bo celotna konstrukcija kreditiranja ugodnejša. Pogoji, pod
katerimi bi banke dajale kredite za izgradnjo ali za nakup stanovanj, bi
morali biti praktično enaki za občane kot tudi za delovne organizacije,
kar pa v praksi ni primer. Zaradi tega lahko pričakujemo, da deponiranje
sredstev s strani delovnih organizacij ne bo potekalo povsem zadovoljivo.</p>
<p>Izgrajevanju sistema namenskega varčevanja občanov za gradnjo stanovanj,
kakor tudi sistema zbiranja namenskih sredstev gospodarskih in drugih
organizacij za stanovanjsko izgradnjo, ter sistemu kreditiranja je bilo
do sedaj posvečeno premalo pozornosti, pri tem pa se postavlja tudi
vprašanje, ali se je pri določanju pogojev upoštevala tudi realna moč
varčevalcev. Izgrajevanju navedenega sistema je potrebno v bodoče
posvetiti vso pozornost ter ga napraviti čimbolj stimulativnega, tako za
posameznega občana, kakor tudi za delovne organizacije.</p>
<p>Pri tem bo potrebno upoštevati, da je gradnja stanovanj v strnjenih
naseljih, blokih na osnovi montažnih elementov itd. cenejša kot
individualna gradnja, ali gradnja stanovanj z višjim) standardom ipd.,
pa se zato upravičeno postavlja vprašanje, kako s kreditnimi pogoji
usmerjati izgradnjo. V zvezi s tem se pojavlja tudi vprašanje, ali je
koristno ali ne, dajanje kreditov pogojevati z določenim standardom
stanovanj. Tudi dajanje kreditov s strani delovnih organizacij je še
odprto. Delovne organizacije lahko namreč dajejo svojim delavcem
sredstva za izgradnjo stanovanj, ni pa še pojasnjeno, pod kakšnimi
pogoji in ali naj se za to uporabijo le sredstva iz sklada za prosto
razpolaganje ali pa tudi namensko izločena sredstva. Omenil sem le
nekatere probleme, ki se postavljajo v zvezi z graditvijo kreditnega
mehanizma in menim, da bo nadaljnja praksa odkrila še nove, ker je težko
te probleme že vnaprej ugotoviti. Naša skupna skrb mora biti, da se
čimprej in čimširše pristopi k izgrajevanju kreditnega mehanizma, kajti
od tega mehanizma je odvisna tudi stanovanjska izgradnja v letu 1966.</p>
<p>Kakor sledi iz poročila odbora, se vidi, da v številu zgrajenih
stanovanj močno zaostajamo za predvideno izgradnjo, in to kljub temu, da
je nominalna potrošnja iz leta v leto večja, iz česar lahko sklepamo, da
gradimo vedno dražja stanovanja, kajti nominalni porast vloženih
sredstev v stanovanjsko izgradnjo ni v soglasju s porastom gradbenih
stroškov. Zavedati se moramo, da bomo pri isti višini sredstev zgradili
toliko več stanovanj, kolikor cenejša bomo gradili, kolikor nižji bodo
gradbeni stroški na enoto pri enakem standardnem stanovanju. V bodoče
moramo standard stanovanj prilagoditi našim materialnim možnostim in
našim potrebam, med obema elementoma pa moramo najti optimalne rešitve.
Razumljivo je, da vpliva poleg ostalega na stroške gradnje predvsem
organizacija dela, gradbena tehnika in tehnologija. Menim, da ni
potrebno predlagati novih dodatnih zaključkov in da za uspešno delo
zadostujejo zaključki iz informacije o prenosu sredstev za zidanje
stanovanjskih hiš, na poslovne banke, ki jih je predlagala komisija za
družbeno nadzorstvo skupaj z odborom za urbanizem, stanovanjsko
izgradnjo in komunalne zadeve.</p>
<p>V nadaljevanju razprave bi se rad dotaknil še nekaterih problemov
železniškega prometa. V elaboratu zavoda za planiranje »Analiza razvoja
v letu 1965 in ocena možnosti razvoja v letu 1966«, ki je služil kot
osnova razpravam v odborih skupščine, se omenja težak položaj železnice,
in se ugotavlja, da ukrepi kot so npr. povečanje železniških tarif,
smotrnejše izkoriščanje kapacitet, ukinitev nekaterih nerentabilnih prog
in drugi ukrepi, ki jih izvajajo železniška transportna podjetja s
ciljem, da se dosežejo boljši gospodarski rezultati, navajam, izvleček
iz elaborata: »ne bodo učinkovali v takšni meri, da bi železnica mogla
že v letu 1966 ustvariti pomembna sredstva za izvedbo modernizacije, ob
minimalnem programu in bo zato njegova izvedba odvisna tudi od ustreznih
kreditov«.</p>
<p>V elaboratu se ugotavljajo tudi nekateri materialni odnosi, pri čemer je
rečeno: »da tak obseg sredstev omogoča le počasnejšo dinamiko izvajanja
modernizacije od prvotno predvidene«.</p>
<p>Menim, da je železniški promet eden izmed zelo pomembnih faktorjev
gospodarskega razvoja, saj si ni mogoče predstavljati modernega
gospodarstva brez sodobnih železniških zvez. Nisem sicer preverjal,
vendar bi brez dvoma lahko ugotovili medsebojno odvisnost med stopnjo
razvitosti gospodarstva in hitrostjo tovornega in potniškega prometa.
Kolikor je gospodarstvo razvitejše, toliko je tudi hitrost večja in
obratno, večje tovorne hitrosti in sigurnost prevoza omogočajo manjše
zaloge predvsem surovin in reprodukcijskega materiala, ker prehaja blago
od proizvajalca do potrošnika, npr. železna ruda do železarne nemoteno
in z maloštevilnimi vlaki. Kolikor počasnejši je transport, toliko več
blaga moramo imeti na progi in kolikor bolj nesiguren je, toliko večje
zaloge moramo imeti, da lahko zagotovimo nemoteno proizvodnjo.</p>
<p>Rad bi poudaril tudi pomen in vpliv obratnih sredstev na celotno
gospodarsko gibanje in na razvoj gospodarstva. Pri tem bi podčrtal
besede, ki jih je v svojem ekspozeju povedal tovariš predsednik Smole:
»Težko si je zamisliti uspešno in racionalno kooperacijo brez
zanesljivih in hitrih prevozov, kakor tudi racionalno blagovno menjavo
in delitev dela sploh.«</p>
<p>Ni slučaj, da smo predvsem v zadnjem obdobju priča modernizaciji
železnic v vrsti gospodarsko razvitih držav, tako se na primer v
Sovjetski zvezi vse magistralne proge celotnega železniškega omrežja, ki
zajema 130 000 km, vključujejo v gospodarski načrt elektrifikacije. Samo
v letu 1964 je bila opuščena parna vleka na več kot 6000 km. Do konca
leta 1965 pa je bila vleka modernizirana na več kot 70 000 km prog, do
konca leta 1965 je bilo elektrificiranega 54% sovjetskega železniškega
omrežja, na katerega odpade 70% tovornega prometa. Na Poljskem je bilo
na primer od 1961. do 1965. leta elektrificiranih 1200 km železniških
prog, modernizirali so železniško magistralo, ki veže
rudarsko-industrijski bazen Šlansko z baltiškimi lukami Gdanskom in
Gdinjo in po katerih gre največji del poljskega izvoza premoga in
strojev, kakor tudi tranzit iz Češkoslovaške. Druga magistrala, ki jo
sedaj elektrificirajo, bo povezovala Sovjetsko zvezo in Demokratično
republiko Nemčijo. Do leta 1970 bodo elektrificirali še 1700 km
železniških prog. Tudi Zahodna Nemčija modernizira in vpisuje posojilo
za modernizacijo železnic v višini 250 milijonov DM. Združene države
Amerike grade na primer železniško progo med New Yorkom in Washingtonom,
po kateri bo vozil ekspres s hitrostjo 240 km in bo konkuriral
letalskemu prometu. Za progo, ki bo pozneje podaljšana do Bostona, je
senat že odobril 30 milijonov dolarjev. V Franciji se tudi modernizirajo
in v letu 1966 nadaljujejo z investiranjem v železnice, kljub že
doseženi visoki stopnji modernizacije. Konec leta 1965 je parna vlekla v
Franciji vzdrževala le še 18,2 % prometa nasproti 66 % v letu 1953.
Elektrificiranih je bilo že preko 8000 km prog, kar predstavlja 70%
prometa nasproti 31% leta 1951.</p>
<p>Podobnih notic bi lahko zbrali iz vseh časopisov še veliko. Ekspanzija
elektrifikacije železniških prog v večini držav kaže na to, da prehajajo
železnice v ofenzivo proti konkurenci cestnega in letalskega prometa in
da to modernizacijo močno podpirajo države, kar je razumljivo, saj
pomeni modernizacija železnic izboljšanje gospodarstva države, kakor
tudi znižanje stroškov same železnice.</p>
<p>Iz podatkov za nas lahko ugotovimo, da železniški promet v naši
republiki stagnira in da zaostaja za porastom železniške mreže, kakor
tudi za porastom cestnega prometa v zveznem merilu. Ugotoviti moramo
tudi, da je močno padel mednarodni tranzitni promet po slovenskih
železniških progah. Eden izmed vzrokov je tehnična zastarelost
železniških naprav, ki onemogoča takšno kvaliteto železniškega prometa,
ki bi ustrezala sedanji stopnji našega gospodarskega razvoja.</p>
<p>Da odpravi te in druge pomanjkljivosti, je sprejela Skupnost železniških
podjetij Ljubljana leta 1963 dolgoročni program modernizacije glavnih
prog, preko katerih se pretaka pretežni del tovora, ter ga predložila
republiškim organom, ki so s tem pregledom soglašali in ga tudi podprli
s tem, da je takrat Izvršni svet sprejel obveznost, da bo republika
sodelovala pri tem programu s 50 % sredstvi, potrebnimi za
modernizacijo. Na osnovi takratnih dogovorov je železnica sklenila z
Mednarodno banko in Jugoslovansko-investicijsko banko v Beogradu
ustrezne pogodbe, prav tako pa tudi s tujimi in domačimi izvajalci z
obveznostjo, da se dela dokončajo do konca leta 1968.</p>
<p>Ob sklepanju pogodb z Jugoslovansko-investicijsko banko oziroma z
Mednarodno banko je železniško transportno podjetje Ljubljana računalo,
kakor zatrjujejo sami, s sofinanciranjem oziroma s krediti s strani
republike in občin, z bančnimi krediti, z oprostitvijo ali posojili za
plačevanje carin pri uvozu vozil ter s povečanjem skladov.</p>
<p>Razumljivo je, da so se pogoji menjali in da je izvajanje modernizacije
ogroženo, in sicer zaradi podražitve, ki so nastale, kakor tudi zaradi
tega, ker je Gospodarska banka enostransko razveljavila določila pogodbe
o kreditiranju modernizacije železnic in ker so izpadla sredstva republike.</p>
<p>Kolikor se ne bodo našla sredstva, ki bi zagotovila izvajanje
rekonstrukcije in modernizacije po predvidenem programu, bi bilo
potrebno zaprositi Mednarodno banko, kakor tudi investicijsko banko za
podljšanje roka, kar pa bi negativno vplivalo na finančni položaj
železniško-transportnih podjetij, poleg tega pa bi utrpelo škodo tudi
gospodarstvo kot celota, ker ne bodo krite potrebe po prevozih. Menim,
da je problem mnogo težji, kakor bi se lahko razbralo oziroma sklepalo
iz formulacije v elaboratu zavoda za planiranje in menim, da bi morali
problemom, ki so nastali v zvezi s financiranjem rekonstrukcije
železnic, posvetiti vso pozornost in proučiti možnost izpopolnitve
obveznosti republike, s pridobitvijo določenih sredstev pa preveriti
možnost zbiranja sredstev gospodarstva za te namene.</p>
<p>Predlagam, da bi Izvršni svet skupaj s poslovnimi bankami proučil
celotni problem in našel po možnosti družbeno najracionalnejšo rešitev.</p>
<p>Predsednik Tine Remškar: Besedo ima Franc Gorenc.</p>
<p>Franc Gorenc: Tovarišice in tovariši poslanci! K predlogu resolucije o
usmeritvi razvoja Slovenije v letu 1966 imam več pripomb.</p>
<p>Eden od elementov, ki lahko vpliva na boljše gospodarjenje in
poslovanje, je prav gotovo poslovna morala in odgovornost, zato je
potrebno tema elementoma v resoluciji dati večjega poudarka. Potrebno je
tudi poudariti, da v našem nadaljnjem razvoju ne smemo zanemariti zlasti
železniškega in cestnega prometa, ki ne ustreza sedanjemu tempu in
zahtevam tako domačega še manj pa mednarodnega gospodarstva.</p>
<p>Slovenija je po svoji legi na križišču mednarodnih poti, poleg tega pa
je Slovenija po svojih lepotah in konfiguraciji tipična turistična
dežela, ki ima vse prirodne pogoje za razvoj tega gospodarstva, seveda
pa so predpogoj tehnično dobro urejene prometne zveze in sredstva.
Konkretno je naša glavna os Ljubljana—Zidani most—Zagreb, oziroma
Maribor, tako v cestnem, kot v železniškem pogledu nemogoča in le
zasilno rešuje zahteve gospodarstva. Družbenoekonomska razmejitev
prometa med cesto in železnico je nujna, doseči pa jo je mogoče le z
modernizacijo. Z modernizacijo železnice in dograditvijo zasavske ceste
bi ta prometna os poleg splošnega jugoslovanskega pomena ustvarila
osnovni pogoj za vse splošni razvoj Savske doline od Ljubljane do
Brežic, razbremenjeni pa bi bili tudi štajerska cesta in avto cesta.</p>
<p>Glede na to predlagam, da v največji mogoči meri pravočasno zagotovimo
sredstva za sanacijo prometa in razbremenitev cest.</p>
<p>Ni upravičeno in razumljivo, da v nadaljnjih programih ne upoštevamo
sanacijo prometnih mrež, saj imajo le-te prav gotovo močan vpliv na
razvoj gospodarstva, s svojimi uslugami pa posegajo direktno v standard
ljudi. Težko je razumljivo, da v predlogu resolucije ni omenjena ta
prometna os, čeprav je važna tako za Slovenijo, kakor tudi za vso
federacijo in mednarodni promet.</p>
<p>Zlasti nerazumljivo pa je to glede na dejstvo, da so v predlogu
resolucije navedene nekatere znatno manj pomembne investicije. Zato
predlagam, da se predloženi spisek investicij ponovno kritično prouči.</p>
<p>Predsednik Tine Remškar: Besedo ima poslanka Kristina Lovrenčič.</p>
<p>Kristina Lovrenčič: Tovarišice in tovariši poslanci! Želela bi povedati
nekaj besed o problemu, ki po mojem ni našel ustreznega prostora v
predloženi resoluciji o usmeritvi razvoja naše republike v letošnjem
letu. To je politika zaposlovanja, še posebej pa zaposlovanje mladine. V
predloženi resoluciji je ta politika omenjena le toliko, da je pri 3.
točki rečeno, da bodo republiški organi nudili delovnim organizacijam
vso možno pomoč pri politiki zaposlovanja. Pri tem pa predložena
resolucija podrobno ne ocenjuje tega problema. Številke, s katerimi so
nam postregli pristojni organi, pa kažejo, da problem obstaja, da se
utegne še zaostriti in da mimo njega ne bomo mogli. Dovolite mi, da vas
spomnim na nekaj teh številk in ugotovitev.</p>
<p>Lani se je v Sloveniji odprlo na novo, v primerjavi z letom poprej,
približno 5000 delovnih mest. Posebej so se zaprla vrata novim
zaposlitvam v drugi polovici leta, ko je začela delovati gospodarska
reforma in vse kaže, da se bo letos nadaljeval podoben proces. Sami ne
računamo na več kot na 1% zvišanje števila zaposlenih ali za okrog 4000.
Kot posledica prirodnega odliva zaradi smrti in upokojitve se bo, kot
računamo, izpraznilo okrog 8000 delovnih mest. Na novo se bo torej lahko
v Sloveniji zaposlilo letos okrog 12 000 ljudi. Ne mislim polemizirati o
tem, ali je tako močno zapiranje vrat delovnih organizacij docela v
skladu s smotri reforme. Gospodarske in druge analize bodo povedale
svoje. Brez dvoma pa se ne moremo vračati nazaj na ekstenzivno
zaposlovanje, ki je samo v enem, to je v 1964. letu, dalo okrog 34 000
na novo zaposlenih. Toda ko tako močno krčimo obseg zaposlovanja, moramo
imeti pred očmi neko drugo dejstvo. Lani je iskalo prvo zaposlitev v
Sloveniji približno 14 000 mladih ljudi, ki so prišli iz šol, od tega
približno 4600 s srednjo in višjo strokovno izobrazbo. Letos končuje
šolanje na šolah druge stopnje številčno močna povojna generacija in
lahko računamo, da bo iz teh šol prišlo več mladine kot lani, medtem ko
bo iz višjih šol priliv približno enak kot leto poprej. Med mladino, ki
letos končuje osemletko, bo, kot predvidevajo uradni podatki, še vedno
nad 30% takih učencev, ki ne bodo uspešno končali 8-letnega šolanja in
jim je že samo s tem zaprta pot za nadaljnje šolanje, zato se bodo
morali zaposliti. Na manj kot 14 000 mladih ljudi, ki bodo iskali prvo
zaposlitev, tudi letos ne moremo računati. Nekatere ocene predvidevajo,
da jih bo celo okrog 20 000, medtem ko je vseh razpoložljivih delovnih
mest le okrog 12 000.</p>
<p>Celo če bi lahko jemali vso navedeno problematiko kar preprosto
računsko, nam ostane presežek. Računsko pa tega reševati ne moremo.
Upoštevajmo še, da bo zaradi zaostritve zaposlovalne politike v
kolektivih, pritisk na prosta delovna mesta še večji kot je bil lani in
da nanje ne računajo samo mladi ljudje iz šol, marveč še marsikdo drugi.</p>
<p>Pravzaprav se srečujemo s čudnim protislovjem. Po nekaterih podatkih naj
bi imeli kadrov že kar preveč, hkrati pa nam statistika neizpodbitno
kaže, da nas naša sedanja strokovna zasedba v delovnih organizacijah v
povprečju zadovoljuje sicer za polindustrijsko, preslaba pa je za
sodobno industrijsko proizvodnjo. Republiški zavod za zaposlovanje je
napravil na 20% republiškem vzorcu analizo, kako so zasedena v podjetjih
tista delovna mesta, ki terjajo visoko oziroma srednjo izobrazbo, to se
pravi vsa odgovornejša mesta v upravi in v proizvodnji, in prišel do
zelo čudnih zaključkov. Pri delovnih mestih z visoko izobrazbo je podoba
naslednja:</p>
<p>Le 31,5% zaposlenih na teh delovnih mestih ima višjo ali visoko
izobrazbo, 39 % srednjo in 21,2 % nižjo izobrazbo, 8,3 % pa je
priučenih. Ob teh ugotovitvah pa hkrati poznamo mnenje strokovnjakov, da
imamo danes že toliko kadrov, da bi bilo pri zasedbi obravnavanih
delovnih mest treba odstopati za največ eno stopnjo, nikakor pa ne za
dve ali tri. V našem primeru ima za dve stopnji prenizko izobrazbo
skoraj 30 % zaposlenih.</p>
<p>Naj navedem še drug značilen primer. Na delovnih mestih, ki terjajo
srednjo izobrazbo, ima sicer 1,1% zaposlenih višjo, zato pa le 1,8%
zahtevano srednjo izobrazbo, 67,7% nižjo, 30,5% pa je priučenih. Podatke
povzemam po članku strokovnega sodelavca Republiškega zavoda za
zaposlovanje Pavla Kogeja, v decembrski številki »Pogovori 65«. V
pogojih, ko so na spiskih nezaposlenih pri naših zavodih za zaposlovanje
tudi ljudje s srednjo in višjo strokovno izobrazbo, ko imamo široko
mrežo najrazličnejših šol, ki nas vsako leto stanejo težke milijarde, je
pač nevzdržno, da imamo na dveh ključnih kategorijah delavnih mest v
naših podjetjih toliko zaposlenih, katerih izobrazba ne ustreza zahtevam
proizvodnje.</p>
<p>Nimam namena oporekati, da je določen del tistih, ki je na delovnih
mestih, za katere nimajo ustrezne izobrazbe, to nadomestil s praktičnimi
izkušnjami. Toda poglejmo še en zaskrbljujoč podatek.</p>
<p>Med tistimi, ki nimajo ustrezne formalne izobrazbe za delovna mesta, ki
jih zasedajo, je kar 37 % ljudi med 25. in 34. letom starosti. Pri teh
ljudeh prav gotovo ne gre za generacijo, ki zaradi vojne ne bi mogla
končati šolanja. Te številke kažejo, da je naša kadrovska politika
pretekla leta hodila čudna pota, ki so v praksi bila marsikdaj v
nasprotju z načeli. Prav gotovo se bo morala marsikje sedanja kadrovska
sestava zaposlenih spremeniti, toda tega se še nismo resno lotili in v
delovnih organizacijah odkrito priznavajo, da se v večjem obsegu bojijo
načeti to vprašanje. Že sami predpisi našega delovnega prava otežkočajo
prelivanje delovne sile, k temu pa dodajmo še sentimentalne razloge.
Ljudje se poznajo in vprašajmo se, kdo bo tisti, ki bo mirne vesti dejal
svojemu tovarišu: »Zal mi je, toda za tvoje delovno mesto je potrebna
taka in taka izobrazba, ki je pa ti nimaš, zato bo na tvoje mesto prišel
nekdo drug iz šole.«</p>
<p>Sicer pa kaj bomo očitali ljudem, da nimajo dovolj izobrazbe za svoje
delovno mesto. Očitki lahko letijo prej na našo kadrovsko politiko v
preteklosti, ki je usmerjena bolj v polnjenje delovnih mest po trenutnih
potrebah, namesto da bi temeljila na solidnih kadrovskih programih. Toda
naj bo dovolj</p>
<p>načelnega poglabljanja.</p>
<p>Bolj pomembno je, kako se bomo tega problema lotili. Delovne
organizacije so pri svoji politiki zaposlovanja docela samostojne in jim
ne bo mogoče diktirati koga in koliko ljudi naj zaposle. Pravimo, da jih
bo ekonomska potreba prisilila, da bodo morale začeti bistveno
spreminjati sedanji kadrovski sestav. Toda, kdaj bo ta nuja res začela
delovati? Najbrž bo minilo do takrat še precej časa. Novi ljudje pa so
tu in že trkajo na vrata naših delovjiih organizacij, čeprav vse kaže,
da se ta vrata letos ne bodo kaj prida odprla. Kaj bomo storili s
tistimi mladimi ljudmi, ki ne bodo dobili zaposlitve? Nekateri sicei
trdijo, da je dobro, če bodo mladi uvideli, da zaposlitev ni božja mana,
ki pada z dreves, ampak se je treba zanjo potruditi in pokazati, kaj
znaš. To je že res, vendar mislim, da je zaposlovanje teh mladih ljudi
treba jemati razen z gospodarskega tudi z vzgojnega vidika. Dokler
mladim nismo dali priložnosti, da pokažejo kaj in kako znajo delati, jih
ne moremo oceniti in presoditi. Najprej jim moramo omogočiti, da delo
dobijo, in komu bomo to omogočili, če ne ravno njim, ki z delom šele
začenjajo, ki smo jih zato z družbenimi sredstvi tudi šolali.</p>
<p>Naj se povrnem k vprašanju, kaj storiti? Mislim, da ta problem terja
predvsem stvarno družbeno presojo, ki naj pove, ali bo potrebna tudi
kakšna posebna družbena akcija, katere namen bi lahko bil, da ustvarimo
v delovnih organizacijah vzdušje, da je treba vsaj v začetku pri
zaposlovanju na nova in izpraznjena delovna mesta dajati prednost
strokovno usposobljenim mladim ljudem in tako v čimkrajšem času vsaj
delno izboljšati kadrovski sestav v delovnih organizacijah. Ostaja pa še
vedno odprt proces splošnega zboljšanja strokovnosti zaposlenih, kar pa
je že naloga dolgoročnejše kadrovske politike. Tem smotrom bo morala
pomagati pametna politika upokojitev in pa načrtno prelivanje delovne
sile v deficitarne dejavnosti. Hvala lepa.</p>
<p>Predsednik Tine Remškar: Besedo ima Franc Leben.</p>
<p>Franc Leben: Tovarišice in tovariši poslanci! Želim nakazati nekaj
splošnih in podrobnih podatkov ter ocen dinamike gibanja osebnih
dohodkov v lanskem letu, hkrati pa bi opozoril tudi na določene, sicer
manj pomembne anomalije, ki pa vendar niso v skladu s smotrno politiko
delitve osebnih dohodkov.</p>
<p>Te neskladnosti so se pojavile posebno v času izvajanja gospodarske
reforme in bi lahko, če ne bodo pravočasno odpravljene, v letošnjem letu
povzročile še večje disproporce v delitvi po delu med posameznimi
panogami dejavnosti. Da bi podatki bili čimbolj realni in da bi
objektivneje pokazali trende porasta osebnih dohodkov po posameznih
dejavnostih, posebno v času izvajanja gospodarske reforme, sem za
primerjavo uporabil naslednje osnove.</p>
<p>dvomesečno povprečje osebnih dohodkov za meseca januar in februar,
skupno povprečje za junij in julij, to je za oba meseca neposredno pred
začetkom izvajanja reforme in nazadnje dvomesečno povprečje osebnega
dohodka za mesec november in december 1965. Dvomesečno povprečje
osebnega dohodka uporabljam zato, ker primerjava zaradi precej močnih
gibanj osebnega dohodka v posameznih mesecih sicer ne kaže realnega
trenda porasta.</p>
<p>Skupaj so se v gospodarskih in v negospodarskih dejavnostih osebni
dohodki od povprečja januar-februar do povprečja junij-julij povečali za
16,3 %, od tega v gospodarstvu za 15,2 % in v negospodarskih dejavnostih
za 22 %. Iz tega sledi, da smo pred gospodarsko reformo imeli nekoliko
močnejši porast osebnega dohodka v negospodarskih dejavnostih, kot pa v
gospodarstvu.</p>
<p>V času izvajanja gospodarske reforme pa imamo izenačen porast osebnega
dohodka v gospodarskih ter negospodarskih dejavnostih, in sicer za
29,4%. Kakor vidimo, v celoti nismo imeli med gospodarskimi in
negospodarskimi dejavnostmi večjih odstopanj v stopnji porasta osebnega
dohodka, posebno ne v času izvajanja gospodarske reforme. Če pa te
analize razširimo na posamezne dejavnosti, pa opazimo določene premike,
ki naj bi v letošnjem letu zaslužili večjo pozornost zlasti, ker
nekatera odstopanja na področju delitve osebnih dohodkov niso v skladu s
cilji gospodarske reforme.</p>
<p>Oglejmo si najprej gospodarstvo po posameznih dejavnostih. Vse podatke
navajam po že naštetih primerjalnih osnovah, to je porast osebnega
dohodka pred in po sprejetju gospodarske reforme, računajoč z
dvomesečnimi povprečji osebnih dohodkov.</p>
<p>Od povprečnega povečanja osebnega dohodka v gospodarstvu sta imeli pred
reformo nižji porast samo industrija in trgovina; po reformi pa promet
in kmetijstvo. Približno enako povečanje osebnega dohodka kot v celotnem
gospodarstvu smo imeli v času izvajanja reforme v industriji,
gostinstvu, turizmu, obrti in komunali. Največje povečanje osebnega
dohodka v tem času pa beležimo v gozdarstvu, in sicer za 39,8 % ter v
trgovini za 36,6 %. Zaradi takšnih premikov v gibanju osebnega dohodka v
gospodarstvu so posamezne dejavnosti menjale medsebojni položaj po
višini izplačanih osebnih dohodkov, in sicer: v januarju in februarju je
bila trgovina po višini osebnih dohodkov na prvem mestu, ki ga je
zadržala tudi v novembru in decembru. Promet je bil po višini osebnih
dohodkov v začetku leta na drugem mestu, na koncu leta pa se je zvrstil
na tretje mesto. Industrija je bila na začetku leta na tretjem mestu, na
koncu leta pa je prešla na četrto mesto. Gozdarstvo je bilo na začetku
leta na četrtem, na koncu leta pa na drugem mestu, medtem ko je obrt v
tem času nazadovala s petega na šesto mesto. Komunala je prav tako
prešla s šestega na sedmo mesto. Gostinstvo in turizem, ki sta bila
januarja in februarja še na osmem mestu, sta novembra in decembra
napredovala na peto mesto. Kmetijstvo je bilo na začetku leta na osmem,
to je na predzadnjem mestu, na koncu leta pa je prišlo na zadnje mesto.
Gradbeništvo je bilo v začetku leta na zadnjem mestu, na koncu leta pa
se je premaknilo za eno mesto na boljše, to je na osmo mesto.</p>
<p>Iz tega sledi, da se položaj kmetijstva glede višine osebnih dohodkov ni
izboljšal kot smo predvidevali, temveč se je celo poslabšal, da pa so
pridobili: gostinstvo, turizem in predvsem gozdarstvo. Zaradi tega
menim, da bi bilo potrebno prav za gozdarstvo gibanje osebnih dohodkov
in delitve akumulacije posebej proučiti. Podatki o gibanju proizvodnje,
blagovnega prometa in storilnosti dela v gozdarstvu za lansko leto niso
zadovoljivi, kar se je tudi negativno odrazilo pri preskrbi lesa za
premogovnike, lesno in celulozno industrijo, kljub temu pa ugotavljamo v
gozdarstvu najvišji odstotek porasta osebnega dohodka v gospodarstvu v
letu 1065. Vsekakor se tu s strani celotne družbe načenja vprašanje,
kako se v tej panogi deli čisti dohodek na osebne dohodke in na ostale
potrebe razširjene reprodukcije, kot so to vlaganje v pogozdovanje,
nakup mehanizacije, obratna sredstva ipd. in ali je takšna delitev v
gozdarstvu v skladu z intencijami gospodarske reforme?</p>
<p>Ker industrija predstavlja skoraj polovico celotne gospodarske
dejavnosti, navajam tudi podatke o gibanju osebnih dohodkov za posamezne
veje industrije.</p>
<p>V celotni industriji so se osebni dohodki od povprečja januar-februar do
povprečja junij-julij povečali za 12,8 % od sprejetja reforme do obdobja
november-december pa so porasli za 30,6 %, kar je približno toliko, kot
je porast v celotnem gospodarstvu.</p>
<p>Navedel bom samo premike v osebnih dohodkih, doseženih v času izvajanja
gospodarske reforme. Od 21 industrijskih vej ima večji porast osebnega
dohodka od povprečja industrije: elektro-energija, in sicer 45,6%,
barvna metalurgija 35,9 %, industrija gradbenega materiala 35,4 %,
tekstilna industrija 40,6 %» usnjarska industrija 38,8 % in živilska
industrija za 32,2 %.</p>
<p>Nižji porast osebnih dohodkov od povprečja pa imajo: filmska, tobačna,
premogovništvo, črna metalurgija, kovinska industrija ipd. Zaradi tega
se je v lanskem letu menjalo zaporedje industrijskih vej po višini
izplačanih osebnih dohodkov od obdobja januar-februar do obdobja
november-december, tako da je grafična industrija s prvega mesta prešla
na četrto, elektro-industrija je ostala na drugem mestu, premogovniki pa
so s tretjega nazadovali na šesto mesto; črna metalurgija je s četrtega
mesta prešla na osmo, barvna metalurgija pa s petega mesta na tretje.
Ladjedelništvo je s šestega mesta prešlo na prvo, kar pa si ne znam
obrazložiti, ker nimam podrobnih podatkov, kakšen je položaj v
ladjedelništvu; vendar je tu le malo zaposlenih. Kemična industrija je
obdržala sedmo mesto, gumarska industrija je z osmega napredovala na
peto mesto, filmska industrija je z devetega mesta prešla na devetnajsto
mesto, nekovinska industrija na petnajsto mesto, kovinska industrija z
enajstega na štirinajsto mesto, papirna industrija z dvanajstega na
deseto mesto; živilska industrija s sedemnajstega na deveto mesto,
tobačna industrija z dvajsetega na enaindvajseto mesto in tekstilna
industrija, ki je bila na začetku leta na zadnjem, to je na
enaindvajsetem mestu, je prišla na sedemnajsto mesto.</p>
<p>Pričakovali smo, da se bo z gospodarsko reformo izboljšal položaj
predvsem v premogovništvu in v črni metalurgiji, ter še v nekaterih
drugih industrijskih vejah. Vendar temu ni docela tako, saj so se osebni
dohodki prav v premogovništvu in v črni metalurgiji v odnosu do ostalih
industrijskih vej počasneje povečevali. Zato imata ti dve veji na koncu
leta v okviru industrije slabši položaj glede višine osebnih dohodkov
kot v začetku leta. Nasprotno pa ima elektro-energija, če abstrahiramo
ladjedelništvo, še boljše mesto, in sicer prvo, s povprečjem 117 781 din
osebnega dohodka za meseca november-december, kar pomeni povečanje od
januarja-februar na november-december za 72,2%-Tudi tu se postavlja
vprašanje, kakšno politiko vodijo organi delavskega samoupravljanja
glede delitve čistega dohodka na osebne dohodke in sklade.</p>
<p>Res je, da je bila lani zaradi ugodnih hidrometeoroloških pogojev
dosežena večja proizvodnja električne energije v hidroelektrarnah,
hkrati pa vemo, da so jo termoelektrarne proizvedle manj kot prejšnje leto.</p>
<p>Enako vprašanje se postavlja tudi živilski industriji. V tej industriji
je bil v istem času dosežen porast osebnega dohodka za 83,5 %, ne morem
pa verjeti, da je v tem času, če odštejemo revalorizacijo osebnega
dohodka zaradi podražitve življenjskih stroškov toliko narastel fizični
obseg proizvodnje in storilnosti dela. V tej industriji je bil večji del
porasta osebnega dohodka dosežen v času izvajanja gospodarske reforme in
to za 52,2 %. Tu se upravičeno sprašujemo, koliko se je od celotne
podražitve živil, ki je padla na breme potrošnika, prelilo na osebne
dohodke zaposlenih v živilski industriji.</p>
<p>Mislim, da smo to vprašanje kljub samostojni politiki delitve osebnega
dohodka v gospodarskih organizacijah dolžni postaviti s strani družbene
skupnosti.</p>
<p>V vseh negospodarskih dejavnostih se je v času izvajanja gospodarske
reforme osebni dohodek povečal za 29,4 %. Višji porast osebnega dohodka
od povprečja vseh negospodarskih dejavnosti imajo šolstvo, kultura,
socialno varstvo, finance in krediti, državne organizacije, pravosodje
in pravne pisarne. Nižji porast od povprečja pa znanost, umetnost,
zbornice itd. S tem se je spremenilo zaporedje glede višine izplačanih
osebnih dohodkov, če primerjamo povprečje prvih dveh mesecev s
povprečjem zadnjih dveh kot sledi: zbornice so prišle s prvega na drugo
mesto, socialno zavarovanje pa. z drugega na deseto mesto.</p>
<p>Tu je treba pojasniti še naslednje: ko smo gledali prve analize službe
za socialno zavarovanje, je prva primerjava za meseca januar in
november, po podatkih zavoda za statistiko, kazala, da imamo največji
porast osebnih dohodkov v službi socialnega zavarovanja, ko pa smo
primerjavo razširili na povprečje mesecev januar in februar ter
november-december, se je slika spremenila. Vzrok je v tem, da so imeli v
socialnem zavarovanju v mesecu januarju najnižje, v novembru pa
relativno najvišje osebne dohodke. Nasprotno pa smo imeli februarja
močan porast osebnih dohodkov, v decembru pa nižjega kot novembra.
Politične organizacije so prešle s tretjega na prvo mesto, znanost s
četrtega na sedmo mesto, zdravstvo s petega na osmo n\esto, umetnost s
šestega na deveto mesto, šolstvo s sedmega na drugo mesto itd.</p>
<p>Ker se vse naštete dejavnosti financirajo iz gospodarstva, se
sprašujemo, ali je naša družba vodila pravilno politiko glede delitve
sredstev za te dejavnosti, oziroma ali je bilo za posamezne dejavnosti
dovolj sredstev? Že iz prejšnje primerjave je razvidno, da so osebni
dohodki v znanosti, posebno po reformi, znatno počasneje naraščali kot
pri ostalih negospodarskih dejavnostih. Medtem ko so v tem času osebni
dohodki v šolstvu porasli za 31,3 %, so v znanosti samo za 16,4 %. Pred
znanostjo je kar šest negospodarskih dejavnosti, ki so imele v novembru
in decembru višji osebni dohodek. Mi pa smo prav ob sprejemanju
gospodarske reforme še posebej poudarjali pomembnost
znanstveno-raziskovalnega dela in s tem povezanega vprašanja večje
materialne zainteresiranosti kadrov za večje dosežke pri
znanstveno-raziskovalem delu.</p>
<p>Tovarišice in tovariši poslanci! Iz vsega povedanega je razvidno, da se
je gibanje osebnih dohodkov zlasti po reformi odvijalo več ali manj
skladno z intencijami gospodarske reforme, to je z doseženo stopnjo
storilnosti dela in v skladu s podražitvijo življenjskih stroškov.
Obstojajo pa nekatera odstopanja, ki so rezultat procesa medsebojnega
usklajevanja cen in prepočasnega prilagojevanja gospodarskih
organizacij na področju delitve dohodkov pogojem in zahtevam gospodarske
reforme. Prav zato sem smatral za potrebno opozoriti na določene
anomalije, ki obstojajo v dinamiki gibanja osebnih dohodkov med
posameznimi dejavnostmi in, ki v določenih primerih niso bile usklajene
z rastjo storilnosti dela, tako kot smo se domenili v zvezi z izvajanjem
gospodarske reforme.</p>
<p>Predsednik: Tine Remškar: Besedo ima poslanec Boris Butina.</p>
<p>Boris Butina: Tovarišice in tovariši poslanci! Dovolite mi, da
razpravljam o nekaterih rezultatih v gospodarstvu, zlasti pa o
problemih, s katerimi se bomo še pogostje srečali v letošnjem letu. V
zadnjih petih letih se je turistični promet preko državnih meja v naši
republiki neprestano večal. Od 1960. leta se je turistični promet
povečal za več kot šestkrat tako, da je lani prešlo državno mejo nekaj
manj kot 4 000 000 vozil in preko 12 400 000 potnikov, od tega več kot
85 °/_0 inozemcev.</p>
<p>Medtem ko je vse do 1964. leta prevladoval maloobmejni promet, pa se je
lani redni promet že tako povzpel, da ta že presega maloobmejnega, kar
je nedvomno rezultat liberalnejšega režima na meji pa tudi meddržavnih
sporazumov z nekaterimi državami, kar omogoča njihovim državljanom vstop
v našo državo brez viz. Glede na to, da bo v letošnjem letu takšen režim
uveljavljen tudi s sosednjo Italijo, moramo pričakovati še večji
turistični promet iz obmejnih predelov v notranjost Slovenije.</p>
<p>Posledica povečanja inozemskega turističnega prometa je tudi stalno
naraščanje gostinskega prometa. V letu 1965 se je število gostov v
Sloveniji povzpelo nad 1 220 000, nočitev pa preko 4 000 000. V
preteklem obdobju se je povečalo število nočitev domačih gostov samo za
10 %, medtem ko so nočitve inozemskih gostov narastle kar za 200 %.
Takšne tendence so se nadaljevale tudi v letu 1965, saj so nočitve
domačih gostov porasle samo za 2 %, nočitve inozemcev pa kar za 16 %■</p>
<p>Po uvedbi novih cen za gostinske in turistične storitve so se te
dvignile za 50 %, kupna moč domačih gostov pa se ni povečala. Zato je
pričakovati, da tudi letos ne bomo dosegli bistvenega povečanja domačega
turističnega prometa. To dejstvo upošteva tudi gradivo, ki smo ga
prejeli in ki predvideva le porast inozemskih gostov in nočitev za 14 do
15 o/oNa področju naše republike je znašala v preteklem letu devizna
menjava iz naslova turizma in trgovine s popustom 22 889 456 ZDA
dolarjev, kar je za 16 % več kot 1964. Sorazmerno majhno devizno
menjavo, zlasti če jo primerjamo s porastom rednega in maloobmejnega
prometa, moramo pripisati zlasti nerealni pariteti dinarja pred reformo,
kar je pogojevalo odliv naše valute v inozemstvo in privatni kliring. Po
uvedbi nove paritete pa se je menjava močno povečala, zaradi česar letos
upravičeno pričakujemo večji devizni učinek. Na osnovi teh podatkov
lahko predvidevamo, da bo letošnji porast turističnega prometa močno
odvisen od povečanja števila inozemskih gostov. Ker letos ni na
razpolago novih kapacitet, bomo morali storiti vse, da v letošnji glavni
sezoni, ko je povpraševanje največje, angažiramo čimveč kapacitet za
inozemske goste. To bo mogoče le, če bomo z ekonomskimi ukrepi povečali
interes za boljše izkoriščanje kapacitet tudi izven glavne sezone.</p>
<p>Z večjo povezanostjo vseh gospodarskih činiteljev, ki nastopajo v
turističnem gospodarstvu, bomo morali bolje kot doslej, oskrbovati
turistično tržišče, in to ne samo s kvalitetnimi gostinskimi uslugami,
temveč tudi s kvalitetnejšimi storitvami in širšim asortimentom
gostinskega in prehrambenega blaga. Že letos bomo morali rešiti vrsto
vprašanj, ki ovirajo najemanje inozemskih kreditov in nadaljevati z
izgradnjo družbenih turističnih kapacitet ter zagotoviti pogoje, ki bi
omogočili tudi večja vlaganja zasebnih sredstev v manjša gostišča in
turstične sobe.</p>
<p>Dovolite, da ta vprašanja nekoliko podrobneje obdelam. Naraščanje
gostinskih in prenočitvenih kapacitet v zadnjih letih ni v sorazmerju z
veliko ekspanzijo turističnega in potniškega prometa preko naših
državnih meja. Inozemskim gostom bi že sedaj lahko prodali več storitev,
kot pa imamo razpoložljivih kapacitet. Leta 1965 smo razpolagali z okoli
110 000 ležišči, kar pomeni, da smo v zadnjih petih letih povečali te
kapacitete za 63 %. Pripomniti pa moram, da je od teh ležišč vključeno v
turistično gospodarstvo samo približno 28 000 ležišč, preostala pa so v
okviru objektov zaprtega tipa, to je počitniških domov, zdravstvenih
ustanov in drugih negospodarskih institucij. Število nočitev v teh
kapacitetah se je povečalo le za 42 %, kar kaže, da je stopnja
izkoriščenosti ostala skoraj na isti ravni kot 3,960. leta, pri
nekaterih vrstah objektov pa se je ta glede na povečanje ležišč, celo
poslabšala. Kot primer navajam, da se je zmanjšalo število nočitev na
posteljo v hotelih od 180 na 147, v počitniških domovih od 78 na 65, v
turističnih taborih pa od 73 na 55 nočitev letno. Podatki se nanašajo
sicer na leto 1964, in čeprav se je lani stanje spremenilo, še vedno
nismo dosegli izkoristka iz 1960. leta.</p>
<p>Problem je v tem, da imamo gostinske kapacitete bolje zasedene samo v
času glavne sezone, v času šolskih počitnic, ob večjih praznikih in
podobno. To je problem, s katerim se ne ubadamo samo pri nas, temveč po
vsem svetu, vendar menim, da smo pri nas temu problemu posvetili premalo
pozornosti. Pri nas skoraj ni občutnejše diferenciacije cen, ki bi
morale biti izven sezone znatno nižje,, kot so v glavni sezoni; premalo
imamo naprav, ki bi privlačile goste, kot so to: pokriti in ogrevani
bazeni, igrišča, ne prireja se dovolj raznih športnih in
kulturno-zabavnih prireditev in podobno, zlasti pa ne v času izven sezone.</p>
<p>Sorazmerno velike kapacitete so v počitniških domovih, ki pa so slabo
izkoriščene, saj so zasedene samo okoli 2 meseca v letu. Po statističnih
podatkih imamo v počitniških domovih nad 2500 sob z okoli 7700 ležišči;
od teh jih je po ocenah turističnih delavcev okoli 4000 tako
kvalitetnih, da lahko zadovoljijo tudi zahtevnejše goste in so zato
primerna tudi za inozemski turizem. Vendar pa so skoraj vsi ti domovi še
vedno zaprtega tipa, ki organizacijsko niso vključeni v turistično
gospodarstvo in so zato velikokrat tudi v glavni sezoni slabo zasedeni.
Vzroke za takšno stanje moramo iskati nedvomno v tem, da počitniški
domovi praviloma ne poslujejo na osnovi gospodarskega računa, zasedenost
razporeja gospodarska organizacija oziroma počitniška skupnost, razlike
med ekonomsko in plačano ceno pa krijejo gospodarske organizacije v
obliki raznih dotacij marsikje tudi iz materialnih stroškov. Razumljivo
je, da takšen režim ne navaja kolektivov v domovih in v gospodarskih
organizacija na smotrno gospodarjenje. Nedvomno je rešitev problema
tesno povezana z opustitvijo prelivanja regresov in dotacij na to
področje potrošnje.</p>
<p>Najbolje so bile v lanskem letu izkoriščene kapacitete ležišča termalnih
zdravilišč, in sicer povprečno 208 dni letno. Glede na sprejete
varčevalne ukrepe se bo letos verjetno znižal dotok gostov, ki jih v
zdravilišča pošilja socialno zavarovanje. Zato bi morali zlasti za
glavno sezono še pravočasno angažirati ustrezen del teh kapacitet tudi
za druge goste, tako domače kot tuje, saj bi s tem povečali koriščenje
kapacitet in omogočili nadaljnji razvoj zdravilišč tako s turističnega
kot zdravstvenega vidika.</p>
<p>Tudi običaj, da imajo vse naše šole glavne in semestralne počitnice ob
istem času, pripomore k neracionalnemu gospodarjenju s turističnimi
kapacitetami in škoduje tudi rekreaciji mladih. Letošnje izkušnje nam
kažejo, da so bili v času zimskih počitnic vsi domovi in gostinski
obrati v zimsko-športnih centrih polni, veliko mladine pa je zaradi
pomanjkanja prostorov v tem času ostalo doma. Čeprav so vsa ta vprašanja
zelo občutljiva in lahko pri nepravilnem reševanju prizadenejo delovne
ljudi, menim, da jih bomo morali odločneje urejati. Predvsem bi morali
doseči, da sredstva, ki jih sedaj prelivamo preko posrednih dajatev,
vključimo v osebni dohodek, poslovanje počitniških domov pa postavimo na
gospodarski račun ter tako uvedemo tudi za to področje potrošnje čiste
ekonomske odnose, kar bi nujno pozitivno vplivalo na gospodarjenje.</p>
<p>Realne možnosti za hitro povečanje nastanitvenih in gostinskih kapacitet
brez velikih investicij so tudi v zasebnih sredstvih, ki bi jih morali s
primernimi ukrepi pritegniti v turistično izgradnjo. Že iz uvodoma
navedenih podatkov je razvidno, da se zadnja leta hitro povečuje
tranzitni izletniški turizem. Te oblike turizma še zlasti zahtevajo
hitrejše povečanje števila manjših gostišč z nekaj tujskimi sobami ter
večje kapacitete v motelih, pensionih in zasebnih turističnih sobah. V
pogojih izletniškega turizma ne morem več govoriti o koncentraciji
turistične izgradnje in prometa, na samo nekaj turističnih središč,
ampak postaja vse bolj racionalna široko razpredena gostinska in
turistična mreža. Ker tega nimamo, nam že vsaka prireditev in z njo
povezani turistični promet, povzroča težave pri oskrbi in nastanitvi.</p>
<p>Leta 1965 je bil sprejet zakon, ki ureja položaj zasebne gostinske
dejavnosti. Navesti pa je treba, da do konca lanskega leta še nismo
dosegli takšnega števila gostišč, kot smo jih imeli 1960. leta, saj jih
imamo še vedno 168 manj kot takrat. To kaže, da bo za hitrejši razvoj te
dejavnosti potrebno ustvariti tudi ugodnejše materialne pogoje.</p>
<p>Z ustrezno kreditno politiko smo v zadnjih letih povečali število
zasebnih tuiističnih sob za 32%, tako da trenutno razpolagamo na tem
področju z okoli 9700 ležišči. Uspeh je toliko večji, ker smo s tem
mobilizirali zasebna sredstva. Nadaljnje povečanje števila gostišč in
ležišč v zasebnih turističnih sobah je v prihodnje močno odvisno od
pogojev kreditiranja zasebnikom, ki se lotevajo iniciative na tem
področju. V ta namen bi bilo treba v okviru bank zagotoviti za te
kredite določena sredstva, kar bi omogočilo večjo usmeritev tudi
zasebnih sredstev v povečevanje gostinskih in prenočitvenih kapacitet.
Iz obstoječih predpisov in politike občinskih skupščin bi morali
odstraniti vse tiste elemente, ki še vnašajo dvom v možnost trajnejšega
preživljanja od dela v zasebnem gostinstvu. Nekatere, občinske skupščine
še vedno predpisujejo prometni davek na vrednost ustvarjenega prometa,
ne pa na količino, s čimer destimulirajo prizadevanja za večjo kvaliteto
turističnih storitev. Obstoji nevarnost, da bodo tudi nova podjetja za
gospodarjenje s stanovanjskimi hišami predpisovala pretirano visoke
najemnine, kar ponekod že delajo, in kar ima za posledico začasno ali
trajno opuščanje te obrti.</p>
<p>V interesu občinskega gospodarstva bi tudi bilo, da občine izločijo del
sredstev iz ukinjenih investicijskih skladov, za sofinanciranje
gostinskih objektov, kar bi lahko močno podprlo lastna sredstva
gostinskih in turističnih organizacij.</p>
<p>Z novo pariteto dinarja je za inozemce postalo izredno zanimivo tudi
blago, ki ga proizvaja naša prehrambena in druga predelovalna
industrija. Devizni</p>
<p>3</p>
<p>priliv iz trgovine s popustom ima v letošnjem letu največjo stopnjo
rasti. Prodaja industrijskega blaga za devize se je podvojila. V
obmejnih predelih, zlasti na meji z Italijo, obstoječe trgovinske
organizacije niso več kos povečanemu blagovnemu prometu, tako da to že
povzroča težave v oskrbi domačega prebivalstva. Nujno je torej, da v
letošnjem letu povečamo trgovinske kapacitete in trgovino bolje
organiziramo, oziroma prilagodimo, zlasti v smeri razvijanja trgovskih
hiš z večjim številom prodajaln, ki bi bile sposobne zagotoviti
založenost in širok asortiment blaga. V trgovinah primanjkuje izdelkov,
ki jih kupujejo predvsem inozemci. Proizvodne organizacije namreč
trgovine ne zalagajo dovolj s temi izdelki, ker jih izvažajo, Jugobanka
pa deviznega priliva, ustvarjenega s prodajo blaga inozemskim turistom,
ne prizna.</p>
<p>S takšno prodajo dosegamo višje cene in večji devizni priliv kot pa z
neposrednim izvozom, zato mislim, da bi bilo treba to upoštevati tudi v
deviznem režimu in sprejeti ustrezne rešitve.</p>
<p>S tem, da ostaja gospodarskim organizacijam čedalje večji delež
sredstev, se veča tudi razdrobljenost teh sredstev. Kot ekonomska nuja
se zato vse bolj postavlja zahteva po poslovnem sodelovanju in
združevanju sredstev v okviru gospodarskih grupacij, ki bi bile sposobne
združevati sredstva in prevzemati financiranje ter organizacijo
določenih turističnih okolišev. Takšne organizacije bi lahko nudile tudi
kompleksnejše turistične storitve, bile bi sposobnejše za nastope v
zunanjem svetu, kar vse bi dalo tudi boljši ekonomjski učinek. Takšno
sodelovanje postaja še toliko bolj nujno v pogojih, ko za nadaljnja
investicijska vlaganja na tem področju ni realnih izgledov, da bi se ta
v večjem obsegu pokrivala iz republiških in zveznih sredstev. Za letos
predvidene investicije v višini 6,5 milijarde starih dinarjev
predstavljajo samo 68% nominalnih investicij iz leta 1960. Vendar je
tudi ta ocena optimistična, ker so zagotovljena samo sredstva iz skladov
gospodarskih organizacij, ki so z amortizacijo vred ocenjena na okoli
3,5 do 4 milijarde starih dinarjev.</p>
<p>Realne možnosti, da bi že letos nadaljevali z izgradnjo družbenih
turističnih kapacitet v obsegu, kot to predvideva projekcija
turističnega razvoja do 1970. leta, imamo zato le v najemanju inozemskih
kreditov.</p>
<p>Z letošnjim letom se že vključujemo v realizacijo programa razvoja
turizma do 1970. leta, ki predvideva, da bomo v jugoslovanskem merilu do
1970. leta ustvarili 62 milijonov nočitev, od tega 52 milijonov nočitev
inozemskih gostov in povečali dnevno potrošnjo inozemcev od 9 na 12,5
dolarja, kar naj bi dalo 400 milijonov dolarjev letnega priliva.</p>
<p>V tem programu so predvidene investicije v višini 350 milijard za
izgradnjo gostinskih kapacitet za namestitev in prehrano gostov, 30
milijard starih dinarjev pa za izgradnjo objektov družbene prehrane.
Razen tega se ocenjuje, da bodo tudi zasebniki vložili okoli 90 milijard
starih dinarjev v zasebne gostinske kapacitete.</p>
<p>Glede na to, da sodeluje slovensko turistično gospodarstvo v
jugoslovanskem turističnem prometu s približno 20—22 %, bi morali v
Sloveniji do leta 1970 doseči okoli 13 milijonov nočitev in 90 milijonov
dolarjev deviznega priliva. To pomeni, da je treba vsako leto podvojiti
ne samo število nočitev, ampak tudi devizni priliv. Da bi to dosegli, bi
morali do leta 1970 vložiti 85—90 milijard, ali letno 20—22 milijard
starih dinarjev. Tak program razvoja turističnega prometa v Sloveniji in
Jugoslaviji zahteva že letos, še bolj pa velja to za prihodnja leta,
nadaljevanje izgradnje tako imenovane hotelske industrije. Rezerve, ki
jih imamo v boljšem izkoriščanju obstoječih kapacitet in v, hitrem
povečevanju turističnih zmogljivosti pri zasebnikih, sicer lahko precej
prispevajo k večji učinkovitosti turističnega gospodarstva, ne morejo pa
zagotoviti predvidenega obsega turističnega prometa. Praktične možnosti
za nadaljevanje izgradnje hotelskih in drugih turističnih objektov se
odpirajo v najemanju inozemskih kreditov, za katere imamo že številne
ponudbe, prav tako pa je načelno pozitivno rešeno vprašanje koriščenja
inozemskih turističnih kreditov.</p>
<p>Čeprav je samo s tem podana realna osnova za večje povečanje gostinskih
kapacitet, je treba poudariti, da se v okviru federacije veliko
prepočasi in celo s pretirano previdnostjo rešujejo vprašanja, od
katerih je odvisna konkretizacija pogodb. Zato menim, da bi morali v
naslednjih mesecih hitro poiskati ustrezne rešitve in spremeniti
zakonske predpise, ki ovirajo koriščenje teh kreditov. Predvsem pa je
treba jasno določiti pogoje in postopek za najetje teh kreditov, ker
bomo le tako dosegli rezultate, ki jih predvidevamo v programu do leta 1970.</p>
<p>Predsednik Tine Remškar: Besedo ima Janez Šter.</p>
<p>Janez šter: K predloženi oceni možnosti razvoja naše republike v letu
1966 bi dal naslednji prispevek:</p>
<p>V letu 1965 so bili vloženi znatni napori za povečanje materialne osnove
in dviga kvalitete izobraževanja. Zaradi ukrepov, ki so imeli za cilj
zmanjševanje splošne in proračunske potrošnje, pa so bila sredstva,
vložena v zboljšanje materialne osnove izobraževanja, manjša kot so bila
prvotno predvidena. Največji napredek je bil dosežen v osnovnem šolstvu,
kjer je bilo pridobljenih 5150 novih sedežev, od tega 3155 ob udeležbi
republiških kreditnih sredstev. Prav o tej akciji za organizirano
gradnjo osnovnih šol v republiki bi rad s tega mesta nekaj povedal.</p>
<p>Za uresničitev programa izgradnje osnovnih šol, kot je bil predviden v
perspektivnem načrtu razvoja šolstva v Socialistični republiki
Sloveniji, naj bi v letih 1964 do 1070 zgradili 426 000 kvadratnih
metrov novih šolskih površin, oziroma letno povprečno 61 000 m2. V
letu 1964 je bilo dokončanih 54 500 kvadratnih metrov novih šolskih površin.</p>
<p>Za leto 1965 smo v smernicah družbenega plana predvideli udeležbo
republike pri tej akciji v višini 2 milijard dinarjev, po rebalansu pa
smo to udeležbo zmanjšali na 1800 milijonov, oziroma na 1300 milijonov v
1966. letu. Zaradi slabše realizacije dohodkov republiškega proračuna je
bilo na račun te obveznosti do konca leta 1965 plačano le 1028 milijonov
S dinarjev; ostala pa je še obveznost v višini 771 milijonov dinarjev,
ki jo bo treba plačati iz proračuna za leto 1966. Kljub tem težavam pa
so rezultati dobri, ker je 5150 novih sedežev v osnovnih šolah, ki so
bile zgrajene v preteklem letu, prav gotovo lep uspeh. Zelo pa je
pomemben tudi uspeh, ki je bil dosežen pri racionalizaciji gradenj, saj
so bile te v povprečju za 41 % cenejše kot pri objektih, ki niso bili
vključeni v organizirano gradnjo.</p>
<p>V letu 1966 bo pridobljenih dodatnih 7300 sedežev, ker je gradnja 15
osnovnih šol, ob udeležbi republiških intervencijskih sredstev že
začeta. Zastoj pa se pričakuje v letu 1967, ker spričo manjših sredstev
ne bo odprtih v letu 1966 toliko novih gradenj, kot jih je bilo doslej.
Menim, da bi bilo prav, da sklenemo, da zmanjšanje intervencijskih
sredstev republike za gradnjo osnovnih šol ne sme pomeniti, da smo
opustili pred letom dni v tej Skupščini sprejeto politiko,</p>
<p>3«</p>
<p>da bo namreč republika na tem področju trajno sodelovala s svojimi
sredstvi. Ta akcija je bila uspešna tako s stališča izgradnje šolskega
prostora, kot z vidika racionalizacije teh gradenj. Smatram, da to
akcijo lahko uspešno vodimo naprej le, če delno spremenimo pogoje, pod
katerimi se dodeljujejo republiška intervencijska sredstva.</p>
<p>.. Da bi že letos povečali sredstva, ki so potrebna za realizacijo tega
načrta, je delna sprememba pogojev nujna. Sprememba naj bi bila v tem,
da bi morala vsaka občina, ki želi dobiti kredit iz republiških
sredstev, najprej za dobo 1—•:2 let, pri republiki namensko oročiti
sredstva, ki jih namerava vložiti v izgradnjo osnovnih šol. S tako
oročenimi sredstvi bi lahko republika povečala svojo intervencijo pri
gradnji šolskega prostora. S temi oročenimi sredstvi bi si občina po
vnaprej določeni dobi pridobila pravico do kredita iz republiških
sredstev. Jasno je, da tako spremenjeni pogoji ne bi veljali za kredite,
ki so že odobreni. Hkrati pa bi morali spremeniti tudi določilo, da za
omenjena republiška sredstva lahko konkurirajo le občine, ki so od
republike dotirane, pač pa naj bi bila ta možnost dana vsem občinam. V
našo republiško akcijo za izgradnjo osnovnošolskega prostora naj se
vnese več poslovnosti, kar bi hkrati pripomoglo tudi k večji
popularizaciji te politike. Že samo z usmerjanjem gradnje in z uporabo
racionalnejših projektov bi lahko prihranili družbi znatna sredstva.</p>
<p>Predlog za spremembo, oziroma dopolnitev te politike utemeljujem z
dejstvom, da je v naši republiki več občin, ki so sicer sposobne vsako
leto izločiti določena sredstva za gradnjo osnovnih šol, toda teh
sredstev je premalo za začetek in kontinuiran potek gradnje šol. Če pa
se sredstva v tekočem proračunskem letu ne porabijo, se zelo lahko
zgodi, da se porabijo v druge namene, kajti potreb v naših občinah je na
vseh področjih več kot dovolj. Prav zato bi bilo bolje ta sredstva
namensko oročiti, da bi si občine po tej poti v določenem času pridobile
pravico do najetja kredita in s tem tudi najhitreje zgradile potrebne
šolske objekte.</p>
<p>Za boljše razumevanje predloga navajam naslednji teoretičen primer. Ce
na primer občina rabi za izgradnjo osnovne šole okoli 400 milijonov
starih dinarjev, lahko pa letno izloči v ta namen največ 75 milijonov,
potem bi v 2 letih lahko oročila skupno 150 milijonov. S tem bi si
pridobila možnost, da npr. v tretjem letu začne z gradnjo. V tretjem
letu bi najprej porabila 75 milijonov, ki bi jih izločila v tekočem letu
in 75 milijonov sredstev, ki so bila že oročena v prejšnjih letih, tako
da bi gradnja lahko dosegla tretjo fazo. V četrtem letu bi porabila
nadaljnjih 75 milijonov oročenih sredstev in kredit, ki bi bil npr. enak
skupni vsoti oročenih sredstev, to je okoli 150 milijonov. Tako bi
občina v štirih letih lahko izvršila svoj program.</p>
<p>To je bil samo teoretični primer, ki pa nazorno pokaže bistvo akcije. S
tem bi dosegli racionalizacijo celotne izgradnje osnovnih šol in
povečali vpliv republike pri usmerjanju tovrstnih gradenj. Nadalje bi
dosegli, da posamezne občine v najkrajšem času realizirajo svoje
programe za gradnjo šol. Tako bi bila intervencija republike pri
izgradnji osnovnošolskega prostora najuspešnejša.</p>
<p>Predsednik Tine Remškar: Besedo ima Ivan G6renc.</p>
<p>Ivan Gorenc: Tovarišice in tovariši poslanci! Dovolite mi, da se na
kratko dotaknem enega izmed problemov visokega šolstva, ki smo ga doslej
vrsto let reševali v okviru sklada za šolstvo SRS, ki pa je sedaj prešlo
v skrb proračuna Socialistične republike Slovenije.</p>
<p>O problemu ne govorim iz ozkih cehovskih interesov, temveč zato, ker
smatram, da je za naš nadaljnji razvoj izredno pereč. V 5. točki
resolucije o usmeritvi razvoja SRS v letu 1066 je med drugim tudi
naglašeno, da bo Socialistična republika Slovenija po svojih organih
zlasti nadaljevala prizadevanja, da se na področju šolstva obseg in
struktura mreže ter način izobraževanja bolj prilagodi potrebam.
Popolnoma podpiram to usmeritev, čeprav smatram, da bi bil umesten
močnejši izraz od »prizadevati se«.</p>
<p>Če bomo res visokošolsko mrežo skušali prilagoditi potrebam, potem ne
bomo mogli mimo fakultete za strojništvo v Ljubljani. Če bomo res hoteli
pomagati našemu gospodarstvu, potem bomo morali zavzeti do te fakultete
drugačen odnos kot smo ga imeli doslej. Kaj pa ta fakulteta pomeni za
naš gospodarski razvoj, bi osvetlil z naslednjimi podatki.</p>
<p>Na fakulteti je do sedaj diplomiralo okoli 1100 slušateljev. To je na
prvi pogled zadovoljiva številka, če pa jo podrobneje analiziramo, pa
postane zaskrbljujoče majhna. S številom diplomantov se zadovoljimo, ker
navadno predpostavljamo, da potrebujemo strojnike samo v strojni
industriji. To pa ni povsem točno zlasti, ker je v celotni industriji,
pa tudi v ostalem gospodarstvu mnogo dejavnosti, ki tudi potrebujejo
strojne inženirje. Ker naših podatkov o teh potrebah ni, saj se jih ni
nihče potrudil zbrati, si moramo pomagati s tujimi primeri. Tako lahko
ugotovimo, da je v Zahodni Nemčiji od vseh inženirjev v industriji kar
52 % strojnikov, izven industrije pa znaša delež strojnikov 18 %. Pri
tem je zanimivo, da je samo približno polovica od vseh strojnih
inženirjev zaposlena v strojni in avtomobilski industriji, vsi ostali pa
so zaposleni v drugih panogah. Tako je na primer v elektrotehniških
podjetjih še vedno 18 % od skupnega števila inženirjev strojnikov,
medtem ko znaša njihov delež v metalurgiji 19 %, v kemični industriji 34
%, v rudarstvu 50 %, v lesni industriji 55 % in v živilski 65 %. Skupno
je za vsa področja industrije in ostalih gospodarskih panog 41 % °d vseh
inženirjev inženirjev s strojno usmeritvijo. Pri tem pa trdijo, da jih
strojnikov še primanjkuje ter snubijo tuje, med njimi tudi naše. Da je
to razmerje primerno za višje razvite države, je potrjeno tudi po
izkušnjah iz Sovjetske zveze, kjer študira na strojnih inštitutih okoli
36 % vseh slušateljev tehničnih inštitutov, h katerim pa tam prištevajo
tudi 10 % študentov ekonomskih inštitutov.</p>
<p>S popravkom, da izvzamemo ekonomiste, dobimo torej odstotek slušateljev,
ki je zelo blizu 41 % Če pa pogledamo naše razmere, vidimo, da je od
vseh diplomiranih inženirjev, ki jih je mimogrede povedano, prej premalo
kot preveč, v Sloveniji samo 18 % takih s strojno usmeritvijo.</p>
<p>Po prej navedenih virih, bi analogno potrebovali najmanj 2300 strojnih
inženirjev, imamo jih pa okoli 1000. Kaj to pomeni za naše razmere,
vidimo sami, saj bi vse diplomante lahko zaposlilo nekaj večjih podjetij
strojne stroke, vsa manjša podjetja in ostale industrijske panoge pa bi
ostale brez ustreznega kadra za vzdrževanje in brez konstruktorjev novih
naprav, brez tehnologov, energetikov in tehnično usposobljenih
komercialistov. Fri tem pa še nismo upoštevali odliva v Jugoslovansko
ljudsko armado in v ostale republike, ki tudi ni majhen, od koder pa ni
enakovrednega priliva.</p>
<p>Tako stanje povzroča, da podjetja težko dobivajo primerne kadre za
razvojne oddelke ter za obratovanje in vzdrževanje. Kadrov primanjkuje
tudi v raziskovalnih in projektantskih dejavnostih, v strokovnem
šolstvu, prometu itd. Med strojnimi kadri ni nikakršne konkurence. Težko
je ocenjevati produktivnost posameznika, ker ga ni mogoče s kom
primerjati; tehniško nazadnjaškim tendencam pa je tako stanje voda na
njihov mlin, saj konkurenčnih visoko kvalificiranih kadrov sploh ne
dobijo, ali pa so ti v taki manjšini, da ne morejo vplivati na
revolucionarne spremembe v organizaciji proizvodnje.</p>
<p>., Če bomo hoteli intenzivirati našo proizvodnjo in aktivirati
kapacitete, bomo morali bistveno pomnožiti te kadre in jih dopolniti s
srednjimi kadri iste usmeritve. Drugače bo edini izhod, da še naprej
pospešeno izvažamo nekvalificirano delovno silo, da bi na ta način
dosegli primerno strukturo zaposlenih, kajti nič nam ne bodo pomagali
moderni komplicirani stroji, če ne bo ljudi, ki bi jih upravljali.</p>
<p>Vzrok za tako stanje je v dosedanji politiki do vzgoje strojnih kadrov,
kjer smo pač dajali prednost raznim gospodinjskim in ostalim šolam.</p>
<p>V nasprotju z ostalimi deželami in tudi z ostalimi našimi republikami se
je naša strojna fakulteta razvila med zadnjimi. Zaradi tega je tudi
zadnja začela dajati gospodarstvu prepotrebne kadre, kajti predvojnih
strojnih inženirjev imamo bore malo. Ta fakulteta pa dela v skrajno
neprimerni stavbi, ki je .bila pred vojno zgrajena samo za tretji in
četrti letnik pododdelka za strojništvo pri tedanji elektrotehnični
fakulteti. V tej stavbi sta samo dve predavalnici in dve risalnici za 4
letnike raznih smeri. Največja predavalnica ima 80 sedežev, rednih
slušateljev prvega letnika pa je letos 288. Kako to vpliva na delovne
pogoje, lahko vidimo iz naslednjih podatkov:</p>
<p>. , Rednih slušateljev v II. in III. letniku je samo še po 104, v IV. pa
96. Študentje nimajo na fakulteti svojih risalnih miz, kar je na drugih
strojnih fakultetah povsem normalno. Ne morejo se izobraževati pod
stalnim strokovnim vodstvom asistentov, nimajo primernih laboratorijskih
vaj, ne morejo delati diplom na, fakulteti, tako da nam je tolikšen osip
v I. letniku popolnoma razumljiv.</p>
<p>Razumljivo nam je tudi, zakaj prihaja s fakultete tako malo, teoretsko
sicer dobro izobraženih študentov, ki pa imajo pomanjkljivo praktično
znanje.</p>
<p>, Rešitev je v gradnji primerne stavbe, ki smo jo na žalost začeli kasno
graditi, gradnjo pa smo kmalu ustavili. Ogrodje prvih dveh nadstropij
nove fakultete se namaka v dežju, bruci pa se drenjajo v premajhnih
predavalnicah ali pa tekajo iz ene težko izposojene predavalnice v drugo
na drugem koncu mesta.</p>
<p>Ker je sedaj prevzel proračun SR Slovenije skrb za investicije v
šolstvu, je nujno, da ta problem v interesu boljšega razvoja
gospodarstva in primernejše strukture strokovnega kadra, resno
obravnavamo in ga čimprej rešimo. Hvala.</p>
<p>Predsednik Tine Remškar: Besedo ima Mirko Remec.</p>
<p>Mirko Remec: Tovarišice in tovariši poslanci! Gradivo, ki obravnava
razvojne možnosti v SR Sloveniji v letu 1966 in predloženi zakon o
usmeritvi sredstev za investicije nas seznanjata s problematiko na
področju prometa, ki je vse prej kot ugodna in lahka. Zastarelost in
iztrošenost naprav na železnici, slaba povezanost pristanišča Koper z
zalednim železniškim omrežjem, zaostajanje v razvoju sodobne cestne
mreže, so poleg kroničnega pomanjkanja električne energije ter
zaostajanje glede rekonstrukcije in modernizacije v industriji ključni
problemi, ki zahtevajo ustrezno rešitev, če hočemo zagotoviti hiter
nadaljnji gospodarski in družbeni razvoj.</p>
<p>Ker je v razpravi že bilo govora o teh problemih, mi dovolite, da se na
kratko pomudim pri tistem delu gradiva in zakona, ki obravnavata
možnosti in načine nadaljnje graditve proge Koper—Prešnica, s katero se
bo povezala dejavnost luke z zalednim železniškim omrežjem. Čeprav je v
mednarodnem prometu dejavnost luke Koper ena izmed najmlajših tovrstnih
aktivnosti pri nas, lahko iz predloženih materialov ugotovimo, da si ta
v zadnjih letih vztrajno in zanesljivo utira pot in, da je uspešen,
nadaljnji razvoj te dejavnosti zelo pomemben za gospodarstvo SR Slovenije.</p>
<p>Vsi poznamo razloge, zaradi katerih se luka Koper tako pozno vključuje v
mednarodni promet blaga. Vendar s tem, ko je bil leta 1958 zgrajen prvi
privez operativne obale za prekomorsko plovbo, se začenja njen izredno
hiter razvoj. Do 1965. leta je bilo v luki zgrajeno 550 m operativne
obale, več kot 40 000 m2 zaprtega in 51 000 m2 odprtega skladiščnega
prostora. Zgrajeno je bilo 6000 m2 skladiščnega prostora za
manipulacijo s hitro pokvarljivim blagom ter več kot 100 000 m2
manipulativne površine in cestišča, zgrajeni so bili rezervoarji za
olje, plinske celice in hladilnica. Kupljeno je bilo nekaj stanovanj,
zgrajen luški dom in drugo.</p>
<p>V dosedanjo izgradnjo luke, nabavo omenjenih objektov in železniških
naprav je bilo vloženo okrog 4,5 milijarde dinarjev. Okoli 40 % sredstev
je vložil delovni kolektiv iz sredstev svojih skladov, več kot 800
milijonov dinarjev pa so v luko doslej investirali tudi njeni
uporabniki. Za izgradnjo luke so prispevali tudi republika, občine,
okraj in drugi. S temi namensko voznimi sredstvi je delovni kolektiv
luke opravil v letu 1965, kljub znatno večjim stroškom, ki jih povzroča
pomanjkanje železniške zveze z zaledjem, 760 000 ton prometa blaga, in
ustvaril 3800 milijonov dohodka, ter več kot 400 milijonov dinarjev
sredstev za sklade. Strokovnjaki, ki so sestavljali program razvoja luke
Koper, so ugotovili, da ima ta vse pogoje za hiter in dinamičen razvoj.
Menijo namreč, da bodo na bodoči razvoj luke vplivali predvsem naslednji
pogoji: Ugodna geografska lega luke, na točki, kjer se morje najgloblje
zajeda v celino in neposredno v sečišču važnih kopenskih in morskih
poti, dobri topografski pogoji na obalnem področju ter možnosti
relativno blagih vzponov pri gradnji komunikacij z zaledjem. Pomemben
činitelj je zlasti močno razvit gospodarski prostor ožjega in širšega
gravitacijskega zaledja ter razvojne možnosti gospodarstev zalednih držav.</p>
<p>Vse te pogoje je mogoče realizirati le z dograditvijo železnice in
dopolnitvijo luških kapacitet tako, da bi na severnem Jadranu dobili z
razmeroma skromnimi sredstvi sodobno specializirano pristanišče, bi bo
imelo kapaciteto okrog 3 900 000 ton letnega prometa blaga. S takšnim
obsegom prometa blaga bi podjetja ustvarila okrog 8 milijard dinarjev
celotnega dohodka, in več kot 2 milijardi din sredstev za sklade. Letni
neto devizni priliv, ki bi ga ustvarila luka, se ceni na približno 2 600
000 $. Tranzit blaga pa bi prinesel večji devizni priliv tudi drugim
delovnim organizacijam, železnici, špediterjem, podjetjem za pomorski
promet itd.</p>
<p>Uresničitev tega programa zagotavljajo, kot je ugotovljeno v programu,
vse številnejši domači in tuji interesenti za promet blaga. Luka je
imela že leta 1965 ponudenega 1 300 000 t blaga, sprejela pa ga je lahko
le dobro polovico.</p>
<p>Vse večje je zanimanje, ki ga kaže domače gospodarstvo in gospodarstva
zalednih držav za povečanje mednarodne blagovne menjave. Možnost
organizacije primerne predelave uvoženih surovin v neposredni bližini
luke in koristnost take orientacije potrjujejo tudi izkušnje v drugih
deželah. Končno, specializiranost luke za generalni tovor blaga visoko
vrednostnih razredov, usmeritev na tranzit ter uvoz in izvoz, dajejo
možnosti optimalnega koriščenja kapacitet in s tem cenenih uslug luke.
Važno vlogo pri uresničevanju programa pa ima vsekakor čas, v katerem se
bo luka usposobila za predvideni obseg prometa blaga.</p>
<p>Znano je, da so predvidena v naslednjih letih znatna vlaganja za
modernizacijo jadranskih pristanišč tako na italijanski kot na naši
strani. Važno je a se promet blaga skozi koprsko luko čimprej uteče, in
sicer preden bodo uresničena omenjena vlaganja v ostalih lukah. S tem bi
dosegli tako koncentracijo specializiranega prometa, da bi ta omogočal
racionalno koriščenje kapacitet, pocenitev uslug in povečano konkurečno
sposobnost.</p>
<p>Promet blaga, ki bi se zaradi nepravočasno dograjene železnice preusmeri
drugam, bi pozneje iz drugih, tudi moderniziranih luk, težko pridobili
nazaj. Leto dni zakasnitve v izgradnji železnice pomeni zelo veliko,
zlasti glede pridobivanja tranzitnega prometa, ki je še posebej
interesanten zaradi deviznega priliva ter racionalnega izkoriščanja
luških in železniških kapacitet. Slednje so namreč po podatkih
združenega transportnega železniškega podjetja sedaj slabo izkoriščene.
Eno leto zakasnitve v izgradnji železnice bi pomenilo novo obremenitev
luke, železnice in združenih skladov. Ti bi morali namreč regresirati
povečanje stroškov kombiniranega prevoza blaga na relaciji Koper—Kozina.
Kolikor ne bi bila železnica dograjena do konca leta 1967, bi po
podatkih in ormacije Republiškega sekretariata za gospodarstvo ta
obremenitev znašala za predvideni obseg prometa blaga v 1968. letu že
1,99 milijarde dinarjev.</p>
<p>Z dograditvijo proge v predvidenem roku bi omogočili luki v letu 1968
uspešno poslovanje brez omenjenega regresa ter ji dali možnost, da bi
ustvarila dohodek za odplačilo prejetih kreditov, ki bi zapadli v
odplačilo v tem letu</p>
<p>S povečanjem obsega prometa blaga pa bi železnici omogočili boljše in
racionalnejše izkoriščanje njenih transportnih kapacitet ter ustvarjanje
prepotrebnega dohodka. Prav tako bi s hitrejšo gradnjo to gradnjo
znatno počenih. Omenil sem le nekaj dejstev, ki govore za to, da bi v
predlagani resoluciji in zakonu sprejeli take rešitve, ki bodo
mobilizirale vse družbene in gospodarske činitelje v naši republiki za
to, da bi za izgradnjo proge v letu 1966 zagotovili tolikšna sredstva,
da bi ta omogočila dograditev omenjene proge do konca leta 1967. Zato
izjavljam, da bom podprl amandma odbora za družbeni plan in finance, ki
predlaga, da se znesek 500 milijonov dinarjev za izgradnjo proge Koper
Prešnica poveča na 750 milijonov dinarjev. Menim, da bi samo taka
odločitev resnično mobilizirala vse zainteresirane družbene in
gospodarske činitelje v republiki za združevanje sredstev in vlaganje v
prioritetne objekte za nadaljnji razvoj gospodarstva SR Slovenije.</p>
<p>Predsednik Tine Remškar: Besedo ima Janko Markič.</p>
<p>Janko Markič: Tovarišice in tovariši poslanci! Dovolite mi, da se v
okviru današnje razprave nekoliko zadržim pri vprašanju, kako se izvaja
stanovanjska reforma, oziroma kako se uveljavljajo novi odnosi na
področju stanovanjskega gospodarstva.</p>
<p>Že v prvi polovici lanskega leta so bili v zvezi z gospodarsko reformo
sprejeti predpisi, katerih namen je bil predvsem ta, da se tudi na
področju stanovanjskega gospodarstva postopno uveljavljajo ekonomski
odnosi, ki naj bi prispevali k uspešnejšemu gospodarjenju z obstoječim
stanovanjskim fondom ter pospešili nadaljnjo izgradnjo stanovanj.</p>
<p>Čeprav je bila temeljna zakonodaja v glavnem izdelana in objavljena v
juliju lanskega leta, ter so se o tej problematiki pripravljali že tudi
republiški predpisi, ki naj bi podrobneje urejali posamezna vprašanja,
do izida teh podrobnejših predpisov ni prišlo, kar je eden od razlogov,
da organizacija in delo na tem področju nista stekla pravočasno.
Občinske skupščine so sicer formirale stanovanjska podjetja, ki so
začela z delom 1. januarja tega leta, kot je bilo to predvideno s
temeljnim zakonom, toda, ker je do ustanavljanja teh podjetij v večini
primerov prišlo šele ob koncu lanskega leta, so se morali obsežni
organizacijski posli opraviti v relativno kratkem času, kar je brez
dvoma negativno vplivalo na kvaliteto izvedbe teh nalog.</p>
<p>Nasprotno pa se je tam, kjer so ustanovili stanovanjsko podjetje na
osnovi že obstoječe organizacije, delo v redu nadaljevalo. Čeprav je za
nami relativno kratek čas obstoja stanovanjskih podjetij in je zato še
zelo težko dati kakršnokoli podrobnejšo oceno o njihovem delu in o
uveljavljanju novih odnosov na področju stanovanjskega gospodarstva,
lahko trdimo, da se tudi na tem področju že čutijo prvi znaki
konsolidacije in uspešnosti v delu.</p>
<p>Tako je bila na osnovi odloka občinskih skupščin ali mestnih svetov, ki
so bili sprejeti po izdaji temeljnega zakona o gospodarskem poslovanju s
stanovanjskimi hišami, izvedena valorizacija stanovanjskih zgradb,
stanovanj in poslovnih prostorov v družbeni lastnini, nasproti cenam
izgradnje v letu 1964. Prav tako so določene povišane stanarine, ki jih
plačujejo stanovalci že od 1. 8. 1965 dalje. Ponekod so že določene tudi
najvišje stanarine, oziroma stopnja amortizacijske vrednosti. Utrjen je
tudi del prispevka za stanovanjsko izgradnjo, ki se izloča za
subvencioniranje razlik v stanarinah, vendar pa je ta po občinah zelo
različen.</p>
<p>V teku je likvidacija občinskih stanovanjskih skladov in postopno
prevzemanje sredstev od hišnih svetov s strani organizacij, ki
gospodarijo s skladom stanovanjskih hiš. V nekaterih občinah je izvršena
delitev sredstev na investicijsko in tekoče vzdrževanje, ponekod pa so
že izdelani tudi tehnični normativi za vzdrževanje stanovanjskih zgradb.
Vse skupščine so že sprejele odloke o prenosu hiš v družbeni lastnini, v
stanovanjska podjetja. Navedene naloge so bile v celoti, ali vsaj delno
opravljene z uspehom, čeprav so bili posamezni občinski odloki sprejeti
šele decembra 1965, ali pa celo v januarju letošnjega leta. To obsežno
opravljeno delo je poleg zveznih, republiških in občinskih predpisov
ustvarilo osnovne pogoje za nadaljnje delo organizacij za gospodarjenje
s skladom stanovanjskih hiš v družbeni lastnini in pripomoglo k uvajanju
ekonomskih zakonitosti tudi na tem področju.</p>
<p>V stanovanjskem gospodarstvu so nastale spremembe pri bankah,
investitorjih, stanovanjskih skladih in hišnih svetih. Vsem tem so bile
z republiškim zakonom odmerjene pravice in dolžnosti šele 29. 12. 1965.
leta, kar je vnašalo dokajšnjo negotovost pri realizaciji stanovanjskih
podjetij, saj ni bilo znano, kakšna bo nova vloga hišnih svetov in s tem
drugačno oblikovanje podjetij za gospodarjenje s stanovanjskimi hišami,
glede tekočega vzdrževanja, popravljanja, pobiranja stanarin in podobno.</p>
<p>Temeljni zakon o gospodarjenju s stanovanjskimi hišami v družbeni
lastnini (Uradni list SFRJ, št. 35/65) pa daje v 17. členu zakona glede
formiranja stanovanjskih podjetij zelo široke možnosti; saj lahko
stanovanjsko podjetje poleg družbeno-političnih skupnosti, ustanovi tudi
delovna ali druga organizacija, lahko pa tudi dvoje ali več
ustanoviteljev. Kjer je ustanovljeno samo eno občinsko podjetje, so v
sklad stanovanjskih hiš vnesene vse stavbe samostojnih investitorjev
stanovanjskih zgradb. S tem pa so hkrati združena tudi vsa sredstva
stanarin in najemnin od stavb ter poslovnih prostorov v družbeni lastnini.</p>
<p>V teh primerih bo torej mogoče s sredstvi racionalno gospodariti; temu
pa ni tako tam,: kjer je v eni občini formirano preveč stanovanjskih
podjetij. Močno je razširjeno mnenje, da bo preveliko število
stanovanjskih podjetij v eni občini ali mestu delovalo na škodo
učinkovitosti in racionalnosti gospodarjenja na področju stanovanjskega
gospodarstva. Prav tako pa se zastavlja vprašanje monopolnega položaja
enega samega podjetja v občini.</p>
<p>Posledice določila 17. člena temeljnega zakona so razvidne iz
informacij, po katerih je v nekaterih občinah, zlasti pa v Ljubljani in
Mariboru že do sedaj ustanovljeno precej stanovanjskih podjetij; tako je
bilo v Ljubljani do pred kratkim že registrirano 25 stanovanjskih
podjetij. Zato bo vzdrževanje in upravljanje hiš tam, kjer so stanovanja
vključena v več stanovanjskih podjetij, skorajda neizvedljivo, saj želi
vsako podjetje pobrati le stanarino, za vzdrževanje hiše kot celote pa
ne najde skupnega stališča. V tem pogledu je zakonodaja zelo
pomanjkljiva in bo problem ostal akuten vse dotlej, dokler ne bo s
predpisom urejeno, da z eno zgradbo lahko gospodari le eno podjetje.</p>
<p>V naših predpisih se pojem hiše in stanovanje prepleta. Dejstvo je, da
je v pogledu vzdrževanja in upravljanja merodajna hiša kot celota, ker
je hiša primerna gospodarska enota, ne pa stanovanje. Stanovanje, kot
sestavni del hiše oziroma zgradbe, ima lahko različne lastnike, kar pa
predstavlja precejšen problem za gospodarjenje, saj je hiša nedeljiva
nepremičnina, s katero lahko uspešno gospodari le eno podjetje. V
stavbah, kjer je več investitorjev in bo več gospodarjev oziroma
stanovanjskih podjetij, bo zelo težko zagotoviti uspešno in dobro
organizirano vzdrževanje stavb in stanovanj, ker se bo v eni stavbi
srečalo pri vzdrževanju in opravljanju več podjetij in več tehničnih
ekip s ciljem reševanja skupnih problemov. Praktično bo vsako podjetje
gospodarilo za sebe, pri tem pa se bo pojavilo vprašanje sodelovanja v
upravljanju z zgradbo. Skoraj nerazumljivo in nemogoče je, da bi lahko
sklepe zborov stanovalcev ali hišnih svetov izvrševalo več stanovanjskih
organizacij hkrati in to takrat, kadar bi bilo potrebno. Zaradi
prevelikega števila stanovanjskih podjetij bodo sredstva preveč
razdrobljena, zato bo posebno težko vzdrževanje starega in dotrajanega
stanovanjskega fonda, ker bodo stanarine od takih stavb in stanovanj
prenizke za normalno vzdrževanje.</p>
<p>Skozi celotno objavljeno zakonodajo se vleče kot nit prepletanje poslov,
kar bo verjetno zahtevalo podvojitev posameznih vrst dela in evidence.
Zelo obsežno navodilo službe družbenega knjigovodstva za poslovanje
stanovanjskih podjetij nalaga organizacijam izredne obveznosti pri
izvajanju finančne evidence in realizacije zakonskih predpisov ob
ugotavljanju celotnega dohodka in dohodka v stanovanjskih podjetjih.
Samo nakazani številni specialni računi pri službi družbenega
knjigovodstva, preko katerih se bo vršil denarni promet stanovanjskih
podjetij, lahko povzroče velike težave, povečajo obseg poslov in prav
gotovo tudi število zaposlenih. Finančni strokovnjaki trdijo, da
navodila službe družbenega knjigovodstva niso vselej usklajene z
zakonodajo, kar težave še povečuje.</p>
<p>Ker je tendenca samih stanovanjskih podjetij, da se širijo v
administrativno-tehničnem pogledu, in ker tudi predpisi dajejo vso
možnost za razbohotenje administracije, ni dovolj zajamčena boljša
kvaliteta dela pri vzdrževanju in upravljanju stanovanjskih hiš.
Režijski stroški v stanovanjskih podjetjih bodo porasli glede na
zapletenost zahtevanih poslov in glede na razširjeno dejavnost, ki jo
stanovanjska podjetja želijo opravljati. Do sedaj so bile organizacije
za upravljanje s stanovanji enostavneje organizirane in prav zaradi tega
je bila njihova učinkovitost večja, režijski stroški pa znatno manjši.
Po prvih računih sodeč, bodo režijski stroški v novih podjetjih znašali
10 %, pa tudi 20% od vrednosti stanarin, medtem ko so dosedanji stroški
upravljanja in vzdrževanja po prejšnjih organizacijah znašali 2—5 %
starih stanarin.</p>
<p>Predpisi zahtevajo od stanovanjskih podjetij, da so ta dolžna skrbeti za
nezmanjšano vrednost sklada stanovanjskih hiš. Praksa pa kaže, da večina
lastnikov stanovanj zahteva vrnitev celotne amortizacije, pa tudi dela
sredstev za investicijsko vzdrževanje. S takimi zahtevami se vloga
stanovanjskih podjetij v osnovi slabi in zato se ni čuditi, da so
rezultati sedanjega dela na področju stanovanjskega gospodarstva
nezadovoljivi. Upoštevati je treba tudi to, da se tem splošnim problemom
pridružujejo še lokalni problemi, ki so povezani z raznimi subjektivnimi
stališči; nadalje je tu še vrsta raznih odlokov, katerih sprejemanje je
prepuščeno občinam oziroma mestnim svetom itd.</p>
<p>V zadnjem času pa se pojavlja še svojstvena interpretacija pojma
subvencioniranja stanarin. Nekateri ljudje v bankah smatrajo subvencijo
kot element razširjene reprodukcije. To stališče pa je povsem zgrešeno,
saj o tem v predpisih ni govora; razen tega pa razlika med akontirano in
polno stanarino še ne predstavlja sredstev razširjene reprodukcije.</p>
<p>V iskanju sredstev za kreditiranje izvajalcev stanovanjske gradnje se že
pojavljajo težnje po poseganju za sredstvi zbranih stanarin, kar še
nadalje stopnjuje negotovost in nejasnost pri organizaciji stanovanjskih
podjetij. Razširjena reprodukcija nima v tej fazi razvoja stanovanjskega
gospodarstva nič skupnega s stanarino, saj nivo osebnih prejemkov tega
ne dopušča, ker bi sicer ne bilo potrebe po subvencioniranju stanarine
na obdobje štirih let. Iz vsega tega dovolj jasno sledi, da je
subvencioniranje potrebno in, da razširjena reprodukcija stanovanjskega
fonda za enkrat ne more biti element stanarine zlasti, če smo hkrati
ustvarili pogoje za kritje sredstev za amortizacijo, investicijsko in
tekoče vzdrževanje ter upravljanje. V takem položaju stanovanjsko
podjetje ni nosilec splošne stanovanjske politike, ampak lahko vrši le
osnovno funkcijo dobrega gospodarja hiš. S tem bi bili zadovoljni tudi
stanovalci, kar pa danes niso, saj to dokazujejo zbori volivcev.</p>
<p>Zaradi precej neugodnega položaja, v kakršnem se je znašel del
stanovanjskega gospodarstva, smatram za potrebno, da se ustrezni organi
čimprej zavzamejo za razreševanje nejasnosti in za odstranjevanje
osnovnih pomanjkljivosti ter na ta način pripomorejo k hitrejši
stabilizaciji in uvajanju novih odnosov na tem področju.</p>
<p>Predsednik Tine Remškar: Prosim, kdo še želi besedo? (Ne javi se nihče.)
Zato zaključujem razpravo. Odbor za družbeni plan, finance in proračun
je k tej točki dnevnega reda predložil predlog resolucije o usmeritvi
razvoja SR Slovenije v letu 1966. Za svojega predstavnika je določil
Mirana Cvenka. Ali želi predstavnik odbora dati še ustno obrazložitev,
oziroma prosim predstavnika odbora za družbeni plan in finance, da se
izjavi o amandmajih zakonodajno-pravne kpmisije.</p>
<p>Miran Cvenk: Tovariši poslanci! Sprejemam predloge za spremembe oziroma
dopolnitve, ki jih je predložila zakonodajno-pravna komisija Skupščine
SR Slovenije, in sicer k točki 1., 2. in 5. Sugestije za dopolnitev k 3.
točki, v prvi vrsti drugega odstavka pa ne sprejemam, ker smatram, da bi
to pomenilo omejevanje pomoči, ki jo bodo republiški organi nudili
delovnim organizacijam.</p>
<p>Predloga za dopolnitev prve alinee v četrti vrsti 4. točke ne sprejemam,
ker smatram, da bi se s to dopolnitvijo ponovilo besedilo ,iz prve vrste
te alinee; predlog za dopolnitev v predzadnji in zadnji vrsti 3. alinee
ter v prvi vrsti 4. alinee pa sprejemam. Predlog za spremembo 6. točke v
načelu tudi sprejemam in predlagam, da se besedilo 2. in 3. odstavka,
kot to že predlaga zakonodajno-pravna komisija, združi.</p>
<p>Za novi predzadnji odstavek pa predlagam, da se glasi takole: »Za
financiranje oziroma sofinanciranje gradnje navedenih objektov v letu
1966 ter za plačilo neporavnanih obveznosti za investicijske objekte,
zgrajene v letu 1965, v znesku 1 140 000 novih dinarjev, bo
Socialistična republika Slovenija najela kredit oziroma bo prevzela
poroštvo za kredite, ki jih bodo najeli investitorji do višine 25
milijonov novih dinarjev.«</p>
<p>Prav tako izjavljam, da se strinjam s predlaganimi spremembami, ki jih
je predložil Prosvetno-kulturni zbor, da se v 5. točki predloga
resolucije besedilo druge alinee spremeni.</p>
<p>Predsednik Tine Remškar: Prosim predstavnika zakonodajno-pravne
komisije, da se izjavi o stališčih odbora. Ali vztraja pri svojih
amandmajih, oziroma, da se izjavi o dodatnem amandmaju odbora k točki 6,
ki se nanaša na šolstvo, in ki je postal sestavni del resolucije.</p>
<p>Dr. Josip Globevnik: Ne vztrajam pri sugestijah komisije in sprejemam
stališča in amandma odbora.</p>
<p>Predsednik Tine Remškar: Ali Izvršni svet sprejema spremembe besedila k
6. točki? (Da.)</p>
<p>Prosim, želi še kdo besedo? (Ne javi se nihče.) Če ne, zaključujem
razpravo in dajem predlog resolucije s spremembami, ki jih je preložil
odbor skupaj s predlogom za spremembo, ki jo je predlagal
Prosvetno-kulturni zbor, na glasovanje.</p>
<p>Prosim, kdor je za, naj dvigne roko! (Večina poslancev dvigne roko.) Je
kdo proti? (Nihče.) Se je kdo vzdržal? (Trije poslanci.)</p>
<p>Ugotavljam, da je Republiških zbor sprejel predlog resolucije o
usmeritvi razvoja SR Slovenije v letu 1966.</p>
<p>Predlagam, da prekinemo dopoldansko delo in da nadaljujemo zasedanje ob
16. uri.</p>
<p>(Seja je bila prekinjena ob 13.30 in se je nadaljevala ob 16. uri.)</p>
<p>Predsednik Tine Remškar: Tovariši in tovarišice poslanci, nadaljujemo
sejo Republiškega zbora in prehajamo na 3. točko dnevnega reda, na
obravnavo in sklepanje o predlogu zakona o usmeritvi sredstev za
investicije v letu 1966.</p>
<p>Predlog zakona je Skupščini SR Slovenije predložil Izvršni svet in za
svojega predstavnika določil inž. Toneta Tribušona. Želi morda
predstavnik Izvršnega sveta predlog zakona še ustno obrazložiti? (Da.)
Prosim.</p>
<p>Inž. Tone Tribušon: Tovarišice in tovariši poslanci! Iz materialov, ki
so vam bili predloženi, pa tudi iz poročila odbora za družbeni plan,
finance in proračun Republiškega zbora izhaja, da je eden izmed
najpomembnejših faktorjev, ki negativno vplivajo na boljše izkoriščanje
obstoječih kapacitet, nezadostna proizvodnja električne energije.
Prijavljene potrebe po električni energiji bodo že v letu 1966 ob
povprečnih vodnih razmerah krite le z 80 %. V naslednjih letih se bo
preskrba z električno energijo še poslabšala. Projekcija razvoja
gospodarstva SR Slovenije kaže, da bo v letu 1970 potrebnih okoli 6000
GWh, dočim bi obstoječe elektrarne mogle dati okrog 3500 GWh;
primanjkljaj bi torej znašal najmanj 2500 GWh, ali več kot 70 % sedanje
proizvodnje. Iz tega sledi, da je najnujnejša naloga, čimprejšnja
izgradnja manjkajočih elektroenergetskih kapacitet.</p>
<p>Kot veste, so v izgradnji poleg prenosnega omrežja naslednji
elektroenergetski objekti: toplarna Ljubljana, hidroelektrarna Srednja
Drava I. in termoelektrarna Trbovlje II, ki bodo dale letno okrog 1700
GWh. Od teh elektrarn bo po predvidevanjih toplarna-L j ubijana
aktivirana v letu 1966, ostale dve pa v 1967. letu, vendar je izgradnja
zadnjih dveh v zaostanku, kar predstavlja še poseben problem. Iz tega
sledi, da bo treba takoj začeti z gradnjo še ene elektrarne, ki bo
morala biti dograjena do 1970. leta, če hočemo kriti takratne potrebe po
električni energiji. Pogoj za izgradnjo predvidene elektrarne so
predvsem zadostna investicijska sredstva. Razen udeležbe federacije,
morata investitor in Splošna gospodarska banka zagotoviti še 32,3
milijarde starih dinarjev, od česar odpade glavni del obveznosti na leto
1966 in 1967. Pri taki elektroenergetski situaciji in nujnosti, da bi se
čimprej ustvarili čim boljši pogoji za normalnejše delo in razvoj
gospodarstva v naši republiki, Izvršni svet SR Slovenije predlaga, da se
ta sorazmerno majhna sredstva, ki jih v letu 1966 usmerja republika za
gospodarske investicije, namenijo predvsem za gradnjo že navedenih
elektroenergetskih objektov. Ta sredstva pomenijo samo manjši del v letu
1966 potrebnih sredstev, ki naj jih zagotove investitorji in Splošna
gospodarska banka za izgradnjo teh objektov; zato bo preostala sredstva
treba zbrati s pomočjo bank tudi od drugih gospodarskih panog.</p>
<p>Kljub tolikšnim naporom za saniranje stanja v elektroenergiji pa Izvršni
svet predlaga, da se del sredstev, ki jih usmerja republika, v znesku
500 milijonov starih dinarjev, nameni za sofinanciranje proge
Koper—Prešnica. Razumljivo je, da republika s tem samo še ponovno potrdi
svoj interes in poudari pomen nadaljnje graditve proge za gospodarstvo
Slovenije. Pri tem je še zlasti pomemben namen, da se z udeležbo
republike kljub tej situaciji da pobuda zainteresiranim gospodarskim
organizacijam in bankam, da v pretežni meri prevzamejo nase financiranje
proge, saj bo ta služila izključno njim in njihovemu hitrejšemu razvoju.
Tak način financiranja pa je popolnoma v skladu s sedanjo razporeditvijo
družbenega proizvoda po posameznih nosilcih gospodarske aktivnosti.</p>
<p>Iz razlogov, ki sem jih navedel, Izvršni svet predlaga, da Skupščina SR
Slovenije predlog zakona o usmeritvi republiških sredstev za investicije
v letu 1966 sprejme v obliki kot je predložen.</p>
<p>Predsednik Tine Remškar: Predlog zakona je obravnaval odbor za družbeni
plan, finance in proračun in pa zakonodajno-pravna komisija. Odbor in
komisija sta že dala zboru pismeni poročili. Ali želita poročevalca
odbora oziroma komisije predlog zakona še ustno obrazložiti? (Ne.) Zato
pričenjam razpravo. Prosim, kdo želi besedo? (Ne javi se nihče.) Ce
nihče, prosim predstavnika Izvršnega sveta, da se najprej izjavi o
amandmajih odbora za družbeni plan, finance in proračun k 1. in 2.
členu. (Predstavnik Izvršnega sveta izjavi, da amandmaja odbora za
družbeni plan, finance in proračun ne sprejema.) Prosim še predstavnika
odbora, da se izjavi o amandmaju zakonodajno-pravne komisije.</p>
<p>Miran Cvenk: Amandmaja zakonodajno-pravne komisije ne sprejemam in
vztrajam pri amandmaju odbora.</p>
<p>Predsednik Tine Remškar: Želi kdo razpravljati o amandmaju odbora? (Ne
javi se nihče.) Če nihče, dajem amandma odbora na glasovanje. Kdor je
za amandma odbora k 1. in 2. členu, naj dvigne roko (41 poslancev dvigne
roko.) Kdo je proti amandmaju? (26 poslancev.) Prosim, kdo se je vzdržal
glasovanja? (12 poslancev.)</p>
<p>Ugotavljam, da je amandma sprejet.</p>
<p>Želi še kdo besedo? (Ne javi se nihče.) Če ne, zaključujem razpravo in
dajem predlog zakona v celoti na glasovanje. Prosim, kdor je za
predloženi zakon, naj dvigne roko! (Večina poslancev dvigne roko.) Je
kdo proti? (Trije poslanci.) Se je kdo vzdržal? (Štirje poslanci.)</p>
<p>Ugotavljam, da je Republiški zbor sprejel predlog zakona o usmeritvi
sredstev za investicije v letu 1986.</p>
<p>Prehajamo na 4. točko dnevnega reda, na obravnavo in sklepanje o
potrditvi zaključnega računa skupnih rezerv gospodarskih organizacij za
leto 1965.</p>
<p>Zaključni račun skupnih rezerv gospodarskih organizacij za leto 1965 je
predložil upravni odbor republiških skupnih rezerv gospodarskih
organizacij, ki je. za svojega predstavnika določil tovariša Mirana
Mej_: aka. Ali želi predstavnik upravnega odbora republiških skupnih
rezerv gospodarskih organizacij dati ustno poročilo k predloženemu
zakonu? (Zeli.) Besedo ima tovariš Miran Mejak.</p>
<p>Miran Mejak: Upravni odbor republiških skupnih rezerv gospodarskih
organizacij je na osnovi zakona o načinu gospodarjenja s skupnimi
rezervami predložil Skupščini SR Slovenije poslovno poročilo. Dovolite
mi, da ustno dopolnim poročilo ter opišem politiko, ki jo je osvojil
upravni odbor pri gospodarjenju in razpolaganju s skupnimi rezervami.</p>
<p>Na oblikovanje stališč upravnega odbora so imeli odločilen vpliv
naslednji faktorji:</p>
<p>1. razprave v skupščinskih organih ob priliki potrjevanja zaključnega
računa skupnih rezerv za leto 1964 in kasneje;</p>
<p>2. zaostreni pogoji gospodarjenja, ki jih je uvedla gospodarska reforma in</p>
<p>3. lastne izkušnje upravnega odbora, pridobljene v prvih mesecih
delovanja v lanskem letu.</p>
<p>Za krajši čas bi želel usmeriti vašo pozornost na nekaj temeljnih točk,
ki so odločilne za kvaliteto gospodarjenja s temi sredstvi.</p>
<p>Najprej je potrebno poudariti poseben pomen sanacijskega načrta, ki ga
mora izdelati gospodarska organizacija in predložiti upravnemu odboru
kot osnovno dokumentacijo h kreditnemu zahtevku. Poudarjam, h kreditnemu
zahtevku zato, ker kakršnakoli drugačna oblika dodeljevanja sredstev
razen v obliki kredita, že po zakonu ne pride v poštev. Sprejemljiv je
samo takšen sanacijski načrt, ki nedvomno omogoča uspešno poslovanje
gospodarske organizacije po izvršeni sanaciji.</p>
<p>Sanacijski načrt izdelajo vse gospodarske organizacije, tako tiste, ki
imajo izgubo ter zahtevajo kredit za njeno pokritje, kakor tudi tiste
organizacije, ki se obračajo na skupne rezerve z zahtevkom za
pospeševanje poslovanja. V prvem in drugem primeru se torej obravnava
gospodarska organizacija, ki je že, ali pa bo v zelo kratkem času prišla
v težave ter brez sanacijskega kredita ne more več uspešno poslovati.</p>
<p>Pri sanacijskih kreditih za pospeševanje poslovanja gospodarskih
dejavnosti, ki so posebnega gospodarskega pomena, pridejo v poštev
takšne gospodarske organizacije ali panoge gospodarstva, ki nimajo
možnosti najemanja rednih bančnih kreditov, vendar pa je njihovo
poslovanje splošno gospodarskega značaja. Ta splošen gospodarski pomen
pa ne more biti odločujoč faktor za sanacijo organizacije, ker mora ta
poleg splošnega gospodarskega pomena njene proizvodnje, s sanacijskim
načrtom dokazati tudi možnost rentabilnega poslovanja. Z doslednim
uvajanjem takšne prakse odpadejo seveda vsi tisti negativni pojavi,
nakazani v pismenem poročilu, kot na primer vsakoletno »aboniranje«
posameznih podjetij na sredstva skupnih rezerv, parcialno reševanje,
odlaganje rešitve osnovnih problemov iz leta v leto, neprincipialno
dogovarjanje mimo upravnega odbora in podobno.</p>
<p>Naslednje vprašanje je vloga upravnega odbora skupnih rezerv kot
aktivnega poslovnega faktorja pri odločanju o sanaciji gospodarske
organizacije. Upravni odbor na podlagi sanacijskega načrta in mnenja
banke oziroma strokovnih institucij sklepa o sanaciji podjetja.
Sanacijski načrt pa bo imel pravo veljavo šele tedaj, ko bo tudi njegovo
izvajanje v praksi dosledno, to pomeni, da bo načrt sestavni del
kreditne pogodbe ter si bo upravni odbor preko strokovnih institucij
zajamčil pravico nad stalnim spremljanjem poteka sanacije oziroma da si
zagotovi možnost ukrepanja, kolikor bi podjetje odstopilo od principov
začrtanih v sanacijskem načrtu.</p>
<p>Poslovnost upravnega odbora bo prišla do izraza tudi pri zanesljivem
zavarovanju kreditov ter ugotavljanju vseh strank, ki so poslovno
zainteresirane na sanaciji. V zvezi s tem želim poudariti, da lahko
pride do različnih interesov glede smotrnosti sanacije gospodarske
organizacije. Že v preteklosti se je dogajalo, da so bile
družbeno-politične skupnosti in banke predvsem zainteresirane začasno
premostiti nastalo izgubo, ali pa jo celo skriti ter se tako izogniti
dosledni in temeljiti obravnavi vzrokov in sploh ekonomski upravičenosti
obstoja takšne organizacije. Njihove naložbe in garancije tem
gospodarskim organizacijam so bile v preteklosti pogosto tako velike, da
bi odklonitev sanacije pomenila za njih občuten materialen udarec. V
takšni situaciji se jim je zdela boljša kratkotrajna rešitev, to je,
pokritje izgube iz skupnih rezerv, s tem pa tudi začasna sanacija
lastnih terjatev in odložitev boleče operacije do zaključnega računa v
naslednjem letu, ki pa se potem zopet odloži in tako dalje. Tudi podatki
v poslovnem poročilu skupnih rezerv kažejo, da je v letu 1965 bilo
odobreno več kreditov takšnega značaja, saj je bilo od skupno 17
predloženih zahtevkov za pokrivanje izgube odobrenih kar 15. S tem se
torej začne neprincipialnost, ki vnaša v gospodarjenje s skupnimi
rezervami cel niz drugih vplivov, ki so v nasprotju s principi dobrih in
zdravih ekonomskih naložb.</p>
<p>Upravni odbor skupnih rezerv se je na podlagi takšnih izkušen iz
prejšnjih let odločil, da ne bo upošteval pri odobravanju sredstev za
sanacije nobenih sekundarnih interesov, kot na primer: kaj se bo zgodilo
z družbeno-političnimi skupnostmi, ki so dale garancijo za neekonomsko
naložbo in kaj bo, če gospodarska organizacija, ki je ni mogoče
sanirati, gre v likvidacijo. Odločilen za dodelitev kredita naj bo le
sanacijski načrt, ki bo dokazal, da je sanacija izvedljiva in da jamči
uspešno ekonomsko poslovanje v bodoče.</p>
<p>V nasprotnem primeru pa bo lahko upravni odbor skupnih rezerv odobril
samo tista sredstva, ki jih je po zakonu dolžan zagotoviti za minimalne
osebne prejemke do konca likvidacijskega postopka, oziroma bo sklepal o
sredstvih za pokritje stroškov prekvalifikacije za delo v tisti
dejavnosti, za katero bo sanacijski načrt dokazal ekonomsko upravičenost
naložbe.</p>
<p>Kolikor bo sprejet zakon o gospodarjenju in razpolaganju z dopolnilnimi
sredstvi skupnih rezerv, v besedilu kot je bil predložen temu zboru, bo
odgovornost upravnega odbora pred Skupščino razširjena še na ta
sredstva. Pri gospodarjenju in razpolaganju s temi sredstvi, upravni
odbor ne sme biti v nobenem pogledu obremenjen s kakršnokoli
nedoslednostjo in odstopanjem od prej povedanega. Pri gospodarjenju z
dopolnilnimi sredstvi, upravni odbor ne bo mogel nastopati kot
dobrodelna organizacija, ker se bo lahko ravnal izključno po ekonomskih
principih in ne bo smel igrati vloge nekakšnega zavoda za pokrivanje
vseh tistih dolgov in odprtih postavk, za katere je zmanjkalo denarja
drugje. Če so razmere pred reformo še dovoljevale razne anomalije, je
sedaj upravnemu odboru skupnih rezerv popolnoma jasno, da bo samo tedaj
izpolnil svojo nalogo, če bo pred Skupščino in pred vso javnostjo lahko
nastopil s takšnim programom gospodarjenja, ki bo nedvomno dokazal, da
so sredstva osnovnih in dopolnilnih skupnih rezerv naložena strogo
namensko, in to tam, kjer dajejo najboljše rezultate.</p>
<p>Izvajanje predloženega zakona o spremembah in dopolnitvah zakona o
gospodarjenju in razpolaganju s skupnimi rezervami, kakor tudi
predloženi zakon o gospodarjenju z dopolnilnimi sredstvi skupnih rezerv
bosta zajamčila racionalno gospodarjenje s temi sredstvi.</p>
<p>Prosim Republiški zbor Skupščine SR Slovenije, da zavzame stališče do
predloženega zaključnega računa in poslovnega poročila ter ga tudi
vsebinsko sprejme oziroma korigira.</p>
<p>Predsednik Tine Remškar: Zaključni račun skupnih rezerv gospodarskih
organizacij je obravnaval odbor za družbeni plan, finance in proračun,
ki se je z zaključnim računom strinjal in predložil predlog odloka o
potrditvi zaključnega računa o republiških skupnih rezervah gospodarskih
organizacij za leto 1965. Odbor je za svojega predstavnika določil
tovariša Ivana Lužovca. Ali želi predstavnik odbora predlog odloka še
ustno obrazložiti? (Ne.)</p>
<p>Gradivo k tej točki dnevnega reda je bilo z vabilom za sejo na podlagi
109. člena začasnega poslovnika Republiškega zbora poslano tudi
Izvršnemu svetu. Izvršni svet je za svojega predstavnika k tej točki
dnevnega reda določil Sveta Kobala. Ali želi predstavnik Izvršnega sveta
dati še ustno obrazložitev? (Ne.)</p>
<p>Pričenjam razpravo. Prosim, kdo želi besedo? (Ne javi se nihče.) Ker se
nihče ne javlja, zaključujem razpravo in prehajamo na obravnavo predloga
odloka o potrditvi zaključnega računa republiških skupnih rezerv
gospodarskih organizacij za leto 1965. Predlog odloka je obravnavala
zakonodajno-pravna komisija Skupščine SR Slovenije in dala pismeno
poročilo. Ali želi dati še ustno? (Ne.)</p>
<p>Pričenjam razpravo o predlogu odloka. Prosim, kdo želi besedo? (Ne javi
se nihče.) Ker se nihče ne javlja, zaključujem razpravo in dajem predlog
odloka na glasovanje. Prosim, kdor je za predloženi odlok, naj dvigne
roko. (Vsi poslanci dvignejo roko.) Je kdo proti? (Nihče.) Se je kdo
vzdržal glasovanja? (Nihče.)</p>
<p>Ugotavljam, da je Republiški zbor soglasno sprejel predlog odloka o
potrditvi zaključnega računa republiških skupnih rezerv gospodarskih
organizacij za leto 1965.</p>
<p>Prehajamo na 5. točko dnevnega reda, na obravnavo in sklepanje o
predlogu zakona o spremembah in dopolnitvah zakona o načinu
gospodarjenja in razpolaganja s skupnimi rezervami gospodarskih organizacij.</p>
<p>Predlog zakona je Skupščini SR Slovenije predložil Izvršni svet in je
kot svojega predstavnika določil tovariša Sveta Kobala. Ali želi
predstavnik Izvršnega sveta dati k predlogu zakona še ustno
obrazložitev? (Da.) Besedo ima tovariš Kobal.</p>
<p>Sveto Kobal: Dovolite, da k obrazložitvi zakonskega predloga o
gospodarjenju in razpolaganju s skupnimi rezervami gospodarskih
organizacij, katerega ste prejeli pismeno, navedem še nekatere
ugotovitve, ki so bile izražene v pripravah zakonskega predloga in
predhodnih razpravah.</p>
<p>Institucije skupnih rezerv gospodarskih organizacij poznamo v našem
gospodarstvu že od leta 1959. Uvedgne so bile od vsega začetka z
namenom, da kot izredno sredstvo posredujejo izven rednega bančnega
mehanizma, kadar neka gospodarska organizacija zaradi objektivnih
pogojev ni bila možna dosegati zadostnega dohodka. V teku let so se
zvezni predpisi o rezervnih skladih spreminjali. Iz enotnega zveznega
rezervnega sklada za področje industrije, rudarstva in gradbeništva so
se z zveznim zakonom v letu 1961 pri občinah in republikah oblikovale
skupne rezerve gospodarskih organizacij. Zvezni zakon je predvidel, da
bi se z republiškimi zakoni določil način gospodarjenja in razpolaganja
s temi sredstvi.</p>
<p>V naši republiki je bil zakon o načinu gospodarjenja in razpolaganja s
skupnimi rezervami gospodarskih organizacij doslej že dvakrat noveliran,
in sicer v letu 1964 in v pričetku leta 1965. S tem zakonom in novelami
so bili precizirani nameni, za katere je možno dodeljevati sredstva
gospodarskim organizacijam iz skupnih rezerv. Določeno je bilo tudi, da
se poleg republiških in občinskih skupnih rezerv lahko ustvarijo tudi
skupne rezerve gospodarskih organizacij mesta ter na kakšen način lahko
skupne rezerve v občini, mestu in republiki med seboj sodelujejo. Zakon
je tudi že določil, da s skupnimi rezervami gospodarskih organizacij
gospodarijo in razpolagajo posebni upravni odbori, imenovani od
občinskih skupščin, mestnih svetov, oziroma republiških skupščin.</p>
<p>Nista pa niti zvezni niti republiški zakon predvidela nobenih ekonomskih
kriterijev, po katerih naj bi s sredstvi skupnih rezerv gospodarili
upravni odbori. Republiški zakon je prepustil Izvršnemu svetu in
občinskim skupščinam, da v pravilniku o delu upravnih odborov določijo
pogoje za dodeljevanje in vračanje kreditov ter pogoje, po katerih se iz
teh sredstev lahko dajo gospodarskim organizacijam dotacije. Vendar taka
pravila doslej niso bila predpisana,</p>
<p>4</p>
<p>zato se je v praksi dogajalo, da so upravni odbori skupnih rezerv dajali
gospodarskim organizacijam kredite ali dotacije za pokrivanje izgub, ne
da bi jih pri tem obvezali za izvedbo sanacije. Tako so se iz leta v
leto pojavljale pred upravnimi odbori iste gospodarske organizacije s
prošnjami za sredstva, da bi pokrile svoje poslovne izgube. Skratka,
sredstva skupnih rezerv gospodarskih organizacij so se doslej
pomanjkljivo koristila z vidika ekonomske utemeljenosti. Pri odobravanju
sredstev je bila zelo različna praksa in različni kriteriji. Pri
razdeljevanju sredstev skupnih rezerv pa se je premalo upoštevalo
ekonomske faktorje in premalo zasledovalo najboljše in najbolj
racionalne rešitve.</p>
<p>Čeprav so skupne rezerve gospodarskih organizacij izredno sredstvo, je
treba poudariti, da so to sredstva gospodarskih organizacij samih.
Zategadelj je prav, če imamo v vidu intencije reforme, da tudi za
gospodarjenje s sredstvi skupnih rezerv določimo takšen režim, ki bo
pomenil korak naprej, režim, ki bo slonel na ekonomskih načelih in
načelih čimbolj racionalne uporabe teh sredstev.</p>
<p>V skladu s temi načeli predlaga Izvršni svet Skupščini Socialistične
republike Slovenije novo besedilo zakona o gospodarjenju in razpolaganju
s skupnimi rezervami gospodarskih organizacij. Prav zato se predvideva
že v samem zakonu namen uporabe teh sredstev, merila in pogoje. Prehod
od prejšnjega dokaj ekstenzivnega gospodarjenja s skupnimi rezervami na
bolj ekonomičen in čimbolj racionalen način je ena od osnovnih
vsebinskih razlik med prejšnjim in sedanjim zakonom.</p>
<p>Spremembe, ki jih predlagamo s tem zakonom, se nanašajo predvsem na
naslednje:</p>
<p>1. Načelno se dajejo sredstva skupnih rezerv gospodarskim organizacijam
le kot kredit. Izjema od tega načela je možna le tedaj, kadar se ta
sredstva dajejo za pokrivanje minimalnih osebnih dohodkov po posebnih
predpisih.</p>
<p>2. V vsakem primeru mora gospodarska organizacija, ki zaprosi za kredit
iz skupnih rezerv, predložiti upravnemu odboru sanacijski načrt z vso
potrebno dokumentacijo, iz katere je razvidno, da bo po sanaciji
gospodarska organizacija trajno uspešno poslovala. Na osnovi tega
določila je odobritev kredita iz skupnih rezerv vezana na to, da se
ugotovi, če so podani vsi pogoji, da bo delovna organizacija po sanaciji
uspešno poslovala.</p>
<p>3. Za kredite, ki se dajejo iz skupnih rezerv za pospeševanje dejavnosti
gospodarskih organizacij, veljajo splošni bančni pogoji in merila. Pri
tem določa zakon tudi smernice, kaj je treba doseči z naložbo za
pospeševanje dejavnosti gospodarske organizacije, kar je razvidno iz 9.
člena predloga zakona.</p>
<p>4. Če upravni odbor skupnih rezerv odobri sanacijo in dodeli sredstva iz
skupnih rezerv, mora skleniti z gospodarsko organizacijo pogodbo, v
kateri določi način spremljanja in sankcije za neizpolnjevanje
pogodbenih obveznosti.</p>
<p>5. Da bi mogel upravni odbor skupnih rezerv gospodarno razpolagati s
sredstvi skupnih rezerv, zavezuje zakon gospodarske organizacije, da že
vnaprej obvestijo upravni odbor o tem, da so zašle v stanje, v katerem
jim bodo predvidoma potrebna sredstva za sanacijo.</p>
<p>6. Zakon omejuje upravne odbore pri razdeljevanju sredstev za prihodnja
leta, ker dopušča, da sme dosegati višina tranš od kreditov v posameznem
prihodnjem letu le 25 % razpoložljivih sredstev v letu, v katerem se
kredit odobri.</p>
<p>Obvezno spremljanje pogodb, ki jih sklene upravni odbor skupnih rezerv z
gospodarsko organizacijo, nalaga obema pogodbenima strankama, da
skrbita, kako se izvaja sklenjena pogodba in kako se trosijo sredstva
skupnih rezerv.</p>
<p>Prav zato bo tudi pogodba, ki bo sklenjena v skladu s predpisi tega
zakona, pomenila takšen pravni akt, ki bo imel veliko čvrste j še
elemente kot do sedaj in veliko večje obveznosti tako za upravni odbor
kot za gospodarsko organizacijo.</p>
<p>Iz tega vidimo, da se z zakonskim predlogom glede načina gospodarjenja
in razpolaganja s skupnimi rezervami gospodarskih organizacij
uveljavljajo bistvene spremembe in dopolnitve.</p>
<p>Izvršni svet smatra, da je sprememba dosedanjega zakona o skupnih
rezervah bistven prispevek k izvajanju gospodarske reforme in korak
naprej k izgrajevanju mehanizma celotnega gospodarskega sistema, ki bo
omogočil kvalitetnejšo in učinkovitejšo uporabo družbenih sredstev, zato
predlaga Skupščini Socialistične republike Slovenije, da ga sprejme.</p>
<p>Predsednik Tine Remškar: Predlog zakona sta obravnavala odbor za
družbeni plan, finance in proračun ter zakonodajno-pravna komisija.</p>
<p>Oba sta dala zboru pismeni poročili. Ali želita predstavnika odbora
oziroma komisije še ustno obrazložiti? (Ne.)</p>
<p>Pričenjam razpravo. Prosim, kdo želi besedo? (Ne javi se nihče.) Ker se
nihče ne javlja, zaključujem razpravo in dajem predlog zakona na glasovanje.</p>
<p>Prosim, kdo,r je za, naj dvigne roko. (Vsi poslanci dvignejo roko.) Je
kdo proti? (Nihče.) Se je kdo vzdržal? (Nihče.)</p>
<p>Ugotavljam, da je Republiški zbor soglasno sprejel predlog zakona o
spremembah in dopolnitvah zakona o načinu gospodarjenja in razpolaganja
s skupnimi rezervami gospodarskih organizacij.</p>
<p>Prehajamo na 6. točko dnevnega reda, na obravnavo in sklepanje o
predlogu zakona o gospodarjenju in razpolaganju z dopolnilnimi sredstvi
skupnih rezerv gospodarskih organizacij.</p>
<p>Predlog zakona je Skupščini SR Slovenije predložil Izvršni svet in je za
svojega predstavnika določil tovariša Sveta Kobala.</p>
<p>Ali želi predstavnik Izvršnega sveta dati k predlogu zakona še ustno:
obrazložitev? (Da.) Prosim. Besedo ima tovariš Kobal.</p>
<p>Sveto Kobal: Tovarišice in tovariši poslanci! Že ob sprejemanju
gospodarske reforme, ki pomeni globok poseg v strukturo gospodarstva,!
bistvene spremembe v odnosih v cenah, v sekundarni delitvi narodnega
dohodka, v položaju gospodarstev v mednarodni menjavi ipd., je bilo
jasno, da bodo novi pogoji gospodarjenja povzročili v delovni
organizaciji številne težave in jih postavili pred nove naloge, ki
pomenijo v bistvu prilagajanje njihovega poslovanja novim pogojem.
Razumljivo je, da te probleme delovnih organizacij v neposrednem obdobju
po reformi ni bilo mogoče reševati samo z običajnim mehanizmom
gospodarskega sistema, temveč je bilo potrebno, da skupnost sprejme za
prehodno obdobje izreden in enkraten mehanizem, ki naj omogoči zbiranje
potrebnih materialnih sredstev za intervencijo v delovnih organizacijah,
ki so prišle z ukrepi reforme v posebne težave, in ki imajo vse izglede,
da v perspektivi poslujejo uspešno in v duhu sprejete reforme.</p>
<p>4*</p>
<p>Zakon o dopolnilnih sredstvih za skupne rezerve gospodarskih
organizacij, ki ga je sprejela Zvezna skupščina v trenutku uvajanja
reforme, pomeni zato enega izmed ukrepov, ki so bili sprejeti ob sami
reformi in predstavlja realen napor, da se tudi po materialni strani
sprejmejo potrebni ukrepi, ki bi olajšali poslovanje delovnim
organizacijam v prehodnem obdobju in jih usposabljali za intenzivnejše
gospodarjenje.</p>
<p>Zvezni zakon pooblašča republike, da s svojimi zakoni določijo
podrobnejše kriterije za uporabo teh sredstev ter s tem dogradijo
predvideni mehanizem s ciljem povečanja njegove učinkovitosti.</p>
<p>Zakon, ki vam je predložen, je izdelan predvsem s tem namenom ter uvaja
dodatne norme in kriterije, po katerih se bodo koristila zbrana
sredstva. S tem pa seveda opredeljuje tudi vlogo in nalogo organov
upravljanja teh sredstev, to je upravnega odbora skupnih rezerv.</p>
<p>Predlog zakona o gospodarjenju in razpolaganju z dopolnilnimi sredstvi
skupnih rezerv gospodarskih organizacij, o katerem boste razpravljali in
sklepali, je bil zaradi svoje važnosti in pomembnosti predmet zelo
pogostih razprav že na Izvršnem svetu, v gospodarski zbornici in drugih
organih, zlasti pa v odborih in komisijah Skupščine SR Slovenije. Te
razprave so bistveno pripomogle k razčiščevanju tako načelnih kot
konkretnih vprašanj ter prispevale k izboljšavi določil in teksta
zakona. Mislim, da ni potrebno ponavljati vsebine pismene obrazložitve
zakona, ki ste jo skupno z zakonom prejeli.</p>
<p>Zato bi v kratkih besedah opozoril samo na tista vprašanja, ki so v
diskusijah ob pripravi tega zakona predvsem stopala v ospredje.</p>
<p>Predlog zakona predvideva, da se dopolnilna sredstva gospodarskih
organizacij stekajo na poseben bančni račun pri republiških skupnih
rezervah gospodarskih organizacij. To pomeni, da se bodo dopolnilna
sredstva za razliko od skupnih rezerv gospodarskih organizacij formirala
le v republiki in predstavljala na ta način povečano materialno bazo v
delu skupnih rezerv gospodarskih organizacij, kakor tudi povečana bančna
sredstva gospodarske banke.</p>
<p>Zbiranje dela dopolnilnih sredstev skupnih rezerv gospodarskih
organizacij na področjih občinskih skupščin bi pomenilo ob dejstvu, da
so_x ta spričo obsežnosti nalog majhna, veliko drobljenje sredstev in
praktično omogočeno saniranje tistih organizacij, ki v strukturi našega
gospodarstva po svoji pomembnosti predstavljajo odločilno težo ter lahko
v največji meri vplivajo na celoten potek prilagajanja novim pogojem ter
ustvarjanju splošne klime za rast delovnih organizacij.</p>
<p>Če problematiko, ki se rešuje prek dopolnilnih sredstev skupnih rezerv
gospodarskih organizacij, pravilno ocenimo, potem teža teh problemov ni
v nobenem sorazmerju z obsegom sredstev, ki se zbirajo na področju
posameznih občinskih skupščin. Zbiranje dopolnilnih sredstev skupnih
rezerv izključno pri republiških skupnih rezervah, je postalo še bolj
nujno spričo spremembe določil zveznega zakona o skupnih rezervah
gospodarskih organizacij. Po tej spremembi se dopolnilna sredstva, ki
ostanejo v republiki, zmanjšajo za polovico. Predpisano je namreč, da se
mora 25 % dopolnilnih sredstev obvezno naložiti pri republiški banki kot
10-letno posojilo; 25% sredstev pa prek gospodarske banke, pri
Jugoslovanski banki za zunanjo trgovino za kreditiranje izvoza opreme.
To seveda še poveča potrebo po tem, da se s celotnimi sredstvi rešujejo
izključno tisti problemi, pri katerih bi odlaganje sanacije
predstavljalo zavoro za našo rast. Iz 3. člena zakonskega predloga, ki
vsebinsko povzema določila zveznega zakona, je razvidno, da se lahko
dajejo dopolnilna sredstva skupnih rezerv kot kredit delovnim
organizacijam, za izplačevanje osebnih dohodkov, za stroške v zvezi s
prekvalifikacijo delavcev za delo v drugih dejavnostih in za
rekonstrukcijo obstoječih zmogljivosti. Zvezni zakon tudi določa, da
dobi delovna organizacija kredit za prekvalifikacijo delavcev in za
rekonstrukcijo le pod pogojem, če je dobila tudi kredit za izplačilo
minimalnih osebnih dohodkov. Že samo to določilo zveznega zakona kaže,
da se s pomočjo sredstev skupnih rezerv rešujejo kompleksni problemi ter
da je edino pravilno, da osnovo za obravnavo dodelitve kredita delovni
organizaciji predstavlja sanacijski načrt, iz katerega se mora videti,
kakšni rezultati se lahko v bodoče pričakujejo od sanirane organizacije.
Dopolnilna sredstva skupnih rezerv se namreč .dajejo po predlogu zakona
delovnim organizacijam kot kredit in to le na podlagi sanacijskega
načrta. Zakon uvaja sanacijski načrt in ostale ekonomske kriterije tudi
za ostala področja gospodarjenja z dopolnilnimi sredstvi skupnih rezerv.
Iz sanacijskega načrta in ostale dokumentacije mora biti razvidno, da bo
dodelitev kredita omogočila v bodoče uspešno poslovanje delovne
organizacije. Razumljivo je, da so le naložbe v take delovne
organizacije upravičene in utemeljene.</p>
<p>Zvezni zakon o dopolnilnih sredstvih rezerv predvideva, da tisti del
sredstev, ki je namenjen za rekonstrukcije obstoječih zmogljivosti,
upravni odbor obvezno vlaga v kreditni sklad banke, ki jo določi
republika. V zvezi s tem določilom so bila postavljena načelna
vprašanja o tem, kakšna je funkcija in naloga upravnega odbora skupnih
rezerv glede sredstev, ki so namenjena za rekonstrukcijo in se morajo
obvezno vložiti v sklad banke in kakšna je glede teh sredstev vloga
banke? Predlog zakona v 4. členu določa, da tudi kredite za
rekonstrukcije obravnava upravni odbor sklada skupnih rezerv, da pa ta
poleg pogodbe, ki jo je sklenil z delovno organizacijo, sklene še
posebno pogodbo z gospodarsko banko. Tako določilo izhaja iz načela, da
se intervencija dopolnilnih sredstev skupnih rezerv lahko izvrši le na
podlagi sanacijskega načrta. O tem pa mora skrbeti upravni odbor skupnih
rezerv, ki mora zato zagotoviti spremljanje izvajanja sanacije. Le na
tak način bo mogoče doseči, da se bodo sredstva dopolnilnih skupnih
rezerv obravnavala enotno, in da bo možna ustrezna kontrola o poteku
sanacij delovnih organizacij. Izvršni svet meni, da predloženi zakon s
svojimi dopolnilnimi normami in določili rešuje navedeno problematiko
skupnih rezerv, zato predloga Skupščini, da ga sprejme.</p>
<p>Predsednik Tine Remškar: Hvala. Predlog zakona sta obravnavala odbor za
družbeni plan, finance in proračun in zakonodajno-pravna komisija
Skupščine SR Slovenije ter dala zboru pismeni poročili. Želita
poročevalca odbora oziroma komisije predlog še ustno obrazložiti? (Ne.)»</p>
<p>Pričenjam razpravo. Prosim, kdo želi besedo? (Nihče.) Ker se nihče ne
javlja k besedi, prosim poročevalca odbora, da se izjavi o amandmaju
zakonodajno-pravne komisije k 2., 3. in 9. členu predloga zakona.</p>
<p>Ivan Lužovec: V zvezi z amandmaji, ki jih je dala zakonodajno-pravna
komisija k zakonu o gospodarjenju in razpolaganju z dopolnilnimi
sredstvi skupnih rezerv gospodarskih organizacij, izjavljam, da se odbor
strinja z amandmajem k 1. členu, ki se nanaša na ime banke, kamor se
sredstva prenašajo. Ne sprejemam pa amandmaja k 2. členu, da se črta
zadnji odstavek, ki govori o tem, da se sredstva dopolnilnih rezerv, ki
se obvezno odvajajo v banko, naložijo po 4 % obrestni meri. Tega
amandmaja nismo sprejeli zato, ker smatramo, da smo po temeljnem zakonu,
ki predvideva, da se sredstva lahko naložijo v višini največ do 4 %, v
republiki opravičeni, da sami določimo to obrestno mero. Pri tem
smatramo, da ni ne vem v kakšni meri kršena pravica samoupravnih
organov, to je upravnega odbora sredstev skupnih rezerv, kot
partnerja, ki naj bi se dogovarjal z banko o obrestovanju naloženih
sredstev.</p>
<p>Prav tako ne sprejemamo amandmaja k 3. členu, da se sredstva lahko
dajejo za izplačevanje minimalnih osebnih dohodkov, za stroške v zvezi s
prekvalifikacijo delavcev na delo v drugih dejavnostih ter za
rekonstrukcijo obstoječih zmogljivosti. Smatramo, da besedica »lahko
dajejo« ni v skladu s temeljnim zakonom o dopolnilnih rezervah
gospodarskih organizacij, kjer piše: »dopolnilna sredstva dobijo v
obliki kredita delovne organizacije, ki pridejo zaradi ukrepov za
uskladitev cen v posebno resne težave pri izplačevanju osebnih
dohodkov«. Teh kreditov za osebne dohodke zato ne moremo dajati
alternativno, ker, če nastopi takšen primer, se krediti morajo dati. Za
primere, ki so našteti v 2. in 3. točki tega člena, pa temeljni zakon
pravi, da kredite lahko dobijo, če je gospodarska organizacija dobila
kredite iz 1. odstavka 3. člena.</p>
<p>■ Zato smatramo, da bi bile besede, ki bi jih vstavili v drugi vrsti
prvega odstavka 3. člena, »se lahko dajejo«, deloma v nasprotju s
temeljnim zakonom, ker bi to pomenilo, da se krediti lahko dajejo tudi
za namene, naštete v drugi ali tretji točki, čeprav je jasno, da se za
te primere lahko dajejo samo, če je bilo zadoščeno pogoju iz 1. točke,
da je organizacija dobila posojilo za osebne dohodke.</p>
<p>^: Z amandmajem k 4. in 9. členu pa se strinjamo.</p>
<p>Predsednik Tine Remškar: Izvršni svet je amandmaje zakonodajno-pravne
komisije sprejel, razen k 2. členu, kjer si je pridržal pravico
kasnejšega odgovora. Prosim, če bi Izvršni svet najprej pojasnil svoje
stališče k amandmaju k 2. členu.</p>
<p>^: Sveto Kobal: Tu gre v bistvu za dva amandmaja, in sicer prvič za
amandma k 1. odstavku 3. člena in amandma, ki ga je dala
zakonodajno-pravna komisija, kjer ta predlaga, da bi se namesto besed
»se dajejo« vstavilo besedilo »se lahko dajejo«. Če sam prav razumel
stališče zakonodajno-pravne komisije, potem je s tem vložkom hotela
posebno poudariti, da ne gre z zakonom utrditi avtomatično pravico
organizacij, da dobijo kredite, ampak da naj se pri tem uporablja
arbitražna metoda. Kredit naj se daje namreč le v primeru, če so
izpolnjeni vsi pogoji zakona, in če so na razpolago sredstva. Če je
komisija v tem smislu smatrala, da je treba to še posebej poudariti,
čeprav to izhaja iz celotne vsebine zveznega in republiškega zakona,
potem lahko ta amandma v imenu Izvršnega sveta sprejmem.</p>
<p>Predsednik Tine Remškar: Tovariš Kobal, Izvršni svet je prek svojega
predstavnika sprejel vse amandmaje zakonodajno-pravne komisije, razen k
2. členu in so s tem postali sestavni del zakonskega predloga. Pridržal
pa si je zavzeti stališče k amandmaju k 2. členu in zaradi tega prosim,
da se izjaviš samo o njem.</p>
<p>Sveto Kobal: Pripomba k 2. členu se nanaša na to, ali je umestno, da se
v zakonu določi višina obrestne mere, po kateri mora gospodarska banka
obrestovati obvezno vložena sredstva dopolnilnih rezerv, ali pa se to
prepusti v odločitev upravnemu odboru skupnih rezerv. Po zveznem zakonu
je predpisana možnost, da lahko ta stopnja znaša največ 4 %, zato je
Izvršni svet smatral, da bi bilo koristno, če bi se to uredilo že s
samim zakonom, ne pa, da to ostane odprto vprašanje pogodbe med upravnim
odborom in banko. Vendar ta sprememba kakor tudi druga varianta nimata
bistvenega pomena za funkcioniranje skupnih rezerv, zato lahko tudi ta
amandma v imenu Izvršnega sveta sprejmem.</p>
<p>Predsednik Tine Remškar: Ker so vsi amandmaji zakonodajno-pravne
komisije sprejeti in so s tem postali sestavni del zakona, odbor za
družbeni plan, finance in proračun pa še nadalje vztraja pri svojem
besedilu 2. in 3. člena, je to njegov amandma. Ker odbor vztraja pri
svojem amandmaju k 2. in 3. členu, dajem ta amandma na glasovanje.</p>
<p>Prosim, kdor je za, naj dvigne roko! (Večina poslancev dvigne roko.) Kdo
je proti? (8 poslancev.) Kdo se je vzdržal? (7 poslancev.)</p>
<p>Ugotavljam, da je amandma odbora za družbeni plan, finance in proračun k
2. in 3. členu, sprejet.</p>
<p>Želi še kdo besedo? (Nihče.) Če ne, zaključujem razpravo in dajem
predlog zakona na glasovanje. Prosim, kdor je za, naj dvigne roko?
(Večina poslancev dvigne roko.) Je kdo proti? (2 poslanca.) Se je kdo
vzdržal? (Nihče.)</p>
<p>Ugotavljam, da je Republiški zbor sprejel predlog zakona o gospodarjenju
in razpolaganju z dopolnilnimi sredstvi skupnih rezerv gospodarski
organizacij.</p>
<p>Prehajamo na 7. točko dnevnega reda, in sicer na obravnavo in sklepanje
o predlogu odloka o prenosu sredstev odpravljenih družbenih
investicijskih sladov na poseben račun SR Slovenije.</p>
<p>Predlog odloka je Skupščini SR Slovenije predložil Izvršni svet in je za
svojega predstavnika določil tovariša Miloša Oprešnika. Ali želi
predstavnik Izvršnega sveta dati k predlogu odloka tudi ustno
obrazložitev. (Da.)</p>
<p>Miloš Oprešnik: Tovarišice in tovariši poslanci! Dovolite, da pred
razpravo o predlogih predpisov, ki jih predlaga Izvršni svet o urejanju
nekaterih vprašanj na področju bančništva v Sloveniji, dam kratko uvodno
obrazložitev k nekaterim skupnim točkam. Pri tem se seveda sklicujem na
pismene obrazložitve, ki so bile priložene k predlogom teh predpisov, in
na današnji ekspoze predsednika Izvršnega sveta.</p>
<p>Izhodišče in temelj rešitve predstavljajo določila predloga odloka o
prenosu sredstev, odpravljenih družbenih investicijskih skladov na
poseben račun SR Slovenije. Z zakonom o bankah in kreditnih poslih so
bila ta sredstva vnesena v kreditne sklade bank. Pri izvajanju tega
zakona pa se je pokazalo, da prav na teh sredstvih temelji privilegiran
in v določeni meri tudi manj posloven značaj predvsem nekaterih bank.
Zato pomeni sprememba zakona o bankah in kreditnih poslih o izločanju
sredstev odpravljenih družbenih investicijskih skladov iz kreditnih
skladov bank velik preobrat v bančnem sistemu in v sistemu kreditnih
skladov bank. Organizacija bank pa s tem postaja v celoti funkcija moči
in interesov gospodarskih organizacij. Na tej osnovi je treba izvzeti iz
kreditnih skladov bank ne le sredstva bivšega republiškega, pač pa tudi
bivših okrajnih investicijskih skladov. V zvezi s tem bi se želel
dotakniti nekaterih ugotovitev:</p>
<p>1. Ali naj se republika posluži fakultativne možnosti, ki jo omogoča za
tak prenos sredstev novega zveznega zakona. Mislimo, da bi bilo povsem
nemogoče, da bi ostali pri sedanjem stanju oziroma, da bi ne ukrepali v
tej smeri, predvsem v naši republiki. Gre za načelen odnos do vloge
družbenih investicijskih skladov sploh, od splošnega do občinskih
investicijskih skladov. Zato v tem odnosu ne more biti bistvene razlike.</p>
<p>2. Zakaj se ne izvzamejo iz kreditnih skladov bank le sredstva
republiškega investicijskega sklada, ampak tudi sredstva okrajnih
investicijskih skladov, češ s tem se bistveno spreminjajo možnosti bank
za formiranje ustreznih kreditnih skladov. Tudi v tem primeru se ne bi
mogli posluževati dvojnih meril glede sredstev posameznih bivših
družbenih investicijskih skladov, ki naj torej ne predstavljajo
odločujoči element za formiranje bank. Ta sredstva naj bi služila za
potrebe investicij v gospodarstvu v sedanji fazi, predvsem za kritje
tistih obveznosti, ki so bile doslej prevzete v breme teh sredstev. O
tem naj bi odločala republiška skupščina. Tako se za leto 1966 že
predlaga usmeritev teh sredstev za investicije v energetiki in za
gradnjo proge Koper—Prešnica. Nasprotno, v primeru, če bi pa ta sredstva
ostala v kreditnih skladih bank, bi odpadla možnost takega usmerjanja.</p>
<p>Izločitev bivših okrajnih družbenih investicijskih skladov na poseben
račun skupno s sredstvi bivšega republiškega investicijskega sklada
torej lahko pomeni važen element usmerjanja gospodarskega razvoja v
prihodnjem razdobju na temelju smernic, ki jih bo definiral srednjeročni
plan.</p>
<p>Nadalje je Izvršni svet predložil predlog zakona o preosnovanju Splošne
gospodarske banke SR Slovenije v investicijsko banko. V vsakem primeru
je potrebno, ali za prilagoditev obstoječe banke novim predpisom ali za
formiranje nove investicijske banke, sprejeti zakon. Seveda pa mora tudi
ta banka izpolniti osnovne pogoje glede števila ustanoviteljev in višine
kreditnega sklada. Potrebe po taki vrsti bank so očitne in njene
utemeljenosti bi ne mogli izčrpati z naštevanjem različnih bančnih
poslov, ki jih ta banka lahko opravlja. Pri tem pa moram poudariti, da
njeno delovno področje ni omejeno samo na investicijsko dejavnost. Tu pa
je važno opozoriti na kvalitete in naloge, ki naj bi jih imela ta banka
v okviru medbančnega sodelovanja z vsemi ostalimi poslovnimi bankami za
mobilizacijo interesov gospodarstva in to za posle, ki bodo terjali ne
le zbiranje sredstev, ampak predvsem združeno in povezano nastopanje
posameznih vej in ekonomskih skupin. Taki orientaciji te banke pa mora
biti tuja zaprtost v katerekoli meje, ali v posamezne skupine ali
republike. Nasprotno, ta orientacija predpostavlja, da bo Splošna
gospodarska banka med pomembnimi nosilci širokega povezovanja interesov
gospodarstva. Seveda pa bomo smeli interese gospodarstva vse manj
pojmovati tako, da interesi poslovnih bank niso sestavni del interesov
gospodarstva.</p>
<p>Glede na pomen, ki ga pripisujemo Splošni gospodarski banki, je Izvršni
svet predložil tudi predlog odloka o vložitvi sredstev v kreditni sklad
te banke. S tem sodeluje SR Slovenija s 30 milijoni novih dinarjev v
banki, kot eden od mnogih ustanoviteljev. Na tej osnovi sodeluje SR
Slovenija v upravljanju banke po svojem predstavniku, ki ga imenuje
Skupščina SR Slovenije. Višina ustanoviteljskega deleža pa predstavlja
le neznaten del bivšega republiškega investicijskega sklada in tudi v
kreditnem skladu splošne gospodarske banke ne bo pomenila nič več kot
normalen ustanoviteljski delež v eni od poslovnih bank. Končno je
Izvršni svet predložil tudi predlog zakona o ustanovitvi sveta bank v SR
Sloveniji. Ta svet naj bi seveda poleg združenja poslovnih bank bistveno
pripomogel k razvijanju medbančnega sodelovanja. Predvsem pa naj bi svet
bank, kot posvetovalno telo bistveno prispeval k reševanju problemov s
področja kreditne politike, devizne politike itd. Zato je tudi neobhodno
potrebno, da obvezno sodelujejo v tem posvetovalnem telesu predstavniki
vseh bančnih enot, ki poslujejo na področju SR Slovenije.</p>
<p>Predsednik Tine Remškar: Predlog odloka sta obravnavala odbor za
družbeni plan, finance in proračun in pa zakonodajno-pravna komisija
Skupščine, ki sta dala odboru pismeni poročili. Ali želita predstavnika
odbora oziroma komisije dati še ustno obrazložitev? (Ne.)</p>
<p>Pričenjam razpravo. Prosim, kdo želi besedo? Besedo ima tovariš Jurij
Levičnik.</p>
<p>Jurij Levičnik: Po predlogu odloka naj bi se sredstva, ki so jih
prenesle okrajne skupščine v kreditne sklade bank, izvzele iz teh
skladov in prenesle na poseben račun SR Slovenije pri Splošni
gospodarski banki SR Slovenije. Rad bi opozoril, da se pri prenosu
sredstev iz okrajnih družbenih investicijskih skladov v kreditne sklade
komunalnih bank ni povsod enako postopalo. Nekatere okrajne skupščine so
sredstva svojega družbenega investicijskega sklada prenesle le na eno
banko v njen kreditni sklad.</p>
<p>Druge skupščine, kot na primer skupščina okraja Ljubljana pa je svoj
družbeni investicijski sklad porazdelila in prenesla v kreditni sklad
komunalne banke, kot sredstva občinskih skupščin na območju posamezne
komunalne banke. Zaradi tega menim, da ni možno z enotnim odlokom
republike izvzeti sredstva bivših okrajnih družbenih investicijskih
skladov, zaradi česar predlagam naslednji amandma k predlogu odloka o
prenosu sredstev odpravljenih družbenih investicijskih skladov na
poseben račun SR Slovenije:</p>
<p>Crta naj se točka 2 predlaganega odloka. Točka 3 tega odloka postane 2.
točka in se v prvi vrsti te točke črtata besedi »in dve«. Točka 4
postane točka 3 in se v drugi vrsti črtata besedi »in dve«. Točka pet
postane točka 4.</p>
<p>Predlagani amandma bi obrazložil takole: Skupščina SR Slovenije ni
pristojna za odvzem sredstev od vseh bivših okrajnih investicijskih
skladov, ki so bila prenesena v kreditne sklade ustreznih komunalnih
bank. Člen 10 zakona za izvedbo odprave okrajev v SR Sloveniji namreč
določa, da preidejo na Skupščino SR Slovenije samo tiste pravice
okrajnih skupščin, ki se nanašajo na usmerjanje sredstev. Odlok o
usmeritvi sredstev za leto 1965 so izdale po določilu člena 10/2 tega
zakona še okrajne skupščine. Menim, da pravica do usmerjanja teh
sredstev ne obsega tudi pravice do odvzema teh sredstev bankam, ki
morajo ta sredstva na podlagi 1. člena zakona o spremembah in
dopolnitvah zakona o bankah in kreditnih poslih že tako uporabljati samo
za gospodarske investicije. Bivše okrajne družbene investicijske sklade
so na podlagi določil člena 11/2 in 11/3 zakona o uporabi sredstev
federacije za gospodarske investicije odpravile okrajne skupščine s
posebnimi odloki.</p>
<p>S temi odloki so bila sredstva odpravljenih skladov prenesena na
posamezne komunalne banke.</p>
<p>Pri tem moramo ponovno navesti primer zadevnega odloka skupščine okraja
Ljubljana z dne 24. 1. 1964, ki je prva prenesla sredstva tega sklada
samo na komunalno banko Ljubljana z izrecnim določilom, da preidejo
nanjo tudi vse pravice in obveznosti odpravljenega sklada. Nato pa je z
odlokom o spremembi tega odloka z dne 25. 3. 1965 odločila, da se
prenesejo sredstva odpravljenega družbenega investicijskega sklada na
komunalne banke Kranj, Ljubljana in Novo mesto ter da se tako prenesena
sredstva kot skupni delež občin z območja posamezne banke vložijo v
kreditni sklad bank — člen 5. odloka Okrajne skupščine okraja Ljubljana.</p>
<p>V obrazložitvi odloka z dne 25. 3. 1965 je bilo izrecno rečeno, da so
sredstva odpravljenega okrajnega družbenega investicijskega sklada, ki
se prenesejo v komunalne banke, sredstva občinskih skupščin z območja
posamezne komunalne banke. Iz tega izhaja, da republika v tem primeru ni
pooblaščena niti po spremenjenem 176. členu zakona o bankah in kreditnih
poslih, da bi izločila iz kreditnih skladov poslovnih bank sredstva, ki
so bila prenesena v kreditne sklade bank z navedenim odlokom Okrajne
skupščine Ljubljana z dne 25. 3. 1965. O taki izločitvi teh sredstev bi
lahko odločale samo pristojne občinske skupščine.</p>
<p>S sprejemom predlaganega odloka pa prevzemamo riziko, da bo. prišlo do
zahteve za presojo ustavnosti glede tega odloka pred ustavnim sodiščem.</p>
<p>Predsednik Tine Remškar: Prosim, kdo želi besedo? Besedo ima Franc Zadravec.</p>
<p>Franc Zadravec: Tovarišice in tovariši poslanci! V drugi točki predloga
o prenosu sredstev odpravljenih družbenih investicijskih skladov na
poseben račun Socialistične republike Slovenije se prenašajo med drugim
tudi sredstva odpravljenega okraja Maribor na ta poseben račun pri
Splošni gospodarski banki SR Slovenije. Takšno odločanje pa v primeru
sredstev bivšega mariborskega okraja ni možno zaradi naslednjih razlogov:</p>
<p>Odlok skupščine okraja Maribor z dne 15. marca 1965 v dopolnitvah odloka
o odpravi družbenega investicijskega sklada okraja Maribor in nadaljnji
usmeritvi družbenih investicijskih sredstev, ki je bil objavljen v
uradnem Vestniku okraja Maribor št. 10/65 določa, da se sredstva
razdelijo v sorazmerju s prilivom dohodkov sklada po ključu, ki ga
ugotovi posebna komisija, sestavljena iz predstavnikov občinskih
skupščin občine Maribor-Center, Murska Sobota, Ptuj, Slovenska Bistrica
in Slovenj Gradec. Razdelitev je bila opravljena po ključu glede na
priliv sredstev s posameznega območja, tO je po načelu, da sredstva
bivšega okrajnega investicijskega sklada postanejo sredstva občine in da
se ta sredstva vračajo na področje, na katerem so bila formirana, kot
sredstva občinskega investicijskega sklada. S tem pa so ta sredstva
dejansko in pravno postala občinska sredstva oziroma sredstva občinskega
investicijskega sklada.</p>
<p>Na to dejstvo ne more vplivati dejansko stanje, da so sredstva še vedno
pri komunalni banki v Mariboru. Republika ne more opisanega pravnega
stanja in usodo teh sredstev spremeniti in ne more prenašati sredstev,
ki pravno niso več sredstva odpravljenega okrajnega invsticijskga
sklada, ampak sredstva občinskih investicijskih skladov.</p>
<p>O tem dejstvu pa verjetno ni bila docela seznanjena niti
zakonodajno-pravna komisija niti odbor, ki je predlagal sprejem odloka.
Ni sprejemljivo stališče organov, ki so pripravljali predlog odloka, da
postanejo vsa sredstva, ki so se natekala v bivše okrajne investicijske
sklade sedaj republiška sredstva! ne glede na to, kako je ta sredstva
razdelila oziroma razporedila skupščina okraja Maribor, ki je imela
polno pravico ta sredstva razporediti kot sredstva občinskih
investicijskih skladov oziroma jim spremeniti status okrajnega
investicijskega sklada v sredstva občinskega investicijskega sklada. Teh
pa republika ne more prenašati oziroma razporejati. Zaradi tega v celoti
podpiram amandma tovariša predgovornika, ker dejansko in pravno ni
možnosti, da bi se lahko na kakršenkoli način prenašala oziroma
razporejala ta sredstva.</p>
<p>Predsednik Tine Remškar: Prosim, kdo želi besedo? (Ne javi se nihče.) Ce
ne želi nihče razpravljati, dajem amandma, ki ga je predložil poslanec
Jurij Levičnik, na glasovanje.</p>
<p>Še prej pa bi prosil predstavnika odbora za družbeni plan, finance in
proračun in zakonodajno-pravne komisije, da se izjavita o amandmaju.</p>
<p>Miran Cvenk: Odbor se z amandmajem ne strinja.</p>
<p>Predsednik Tine Remškar: Prosim predstavnika zakonodajno-pravne
komisije, da se izjasni o amandmaju.</p>
<p>Dr. Josip Globevnik: Tovariši poslanci! Mislim, da je zakonski predlog v
redu. Zakonski predlog stoji na stališču, da so pravice, ki so jih imele
okrajne skupščine, prešle na republiško skupščino. Kakšnesobile v
določenem obdobju te pravice, ni važno, ker obstoja le maksimalni obseg
teh pravic, ki se sumiraj o na pravico usmerjanja teh sredstev. Te
pravice preidejo sedaj na republiko, ki ima po spremenjenem zakonu o
bankah možnost, da ta sredstva izloči. Zato menim, da je treba vztrajati
pri predlogu odloka. Predlog, ki ga predlagajo tovariši poslanci, pa se
kvečjemu lahko nanaša na vprašanje kvantitete sredstev, oziroma ali so v
posameznem primeru ta sredstva še tista sredstva, s katerimi je okrajna
skupščina razpolagala ali ne. To pa nima po mojem mnenju z načelom
omenjenega zakona nobene zveze. Zato mislimi, da je predlog odloka v
redu in da amandma ni na mestu.</p>
<p>Predsednik Tine Remškar: Prosim predstavnika Izvršnega sveta, da se
izjavi o amandmaju.</p>
<p>Miloš Oprešnik: Tovarišice in tovariši poslanci! V zvezi z amandmajem
poslanca Jureta Levičnika in razprave tovariša Franca Zadravca bi rekel
naslednje:</p>
<p>1. Sredstva okrajnih družbenih investicijskih skladov so bila prenesena
v kreditne sklade komunalnih bank. Tega dejstva tudi ne spremeni
konkretni primer bivšega ljubljanskega okraja, ki je res porazdelil ta
sredstva, kot skupen delež posameznih občin z območja določene komunalne
banke v kreditne sklade teh bank. To je ena ugotovitev. Druga
ugotovitev, ki se nanaša na ta odlok bivše okrajne skupščine Ljubljana,
je v tem, da v obrazložitvi govori o sredstvih občinskih skupščin z
območja posamezne komunalne banke. Osnovno dejstvo pa je, da gre pri tem
za prenos sredstev okrajnega družbenega investicijskega sklada v
kreditni sklad banke.</p>
<p>2. Težje pa je razumeti ugovor, ki je podan glede sredstev družbenega
investicijskega sklada bivšega okraja Maribor, ker so prav ta sredstva
ostala še vse do danes v kreditnem skladu komunalne banke Maribor in so
bila večkrat tudi sporni predmet v zvezi z urejevanjem problemov
kreditno-monetarnega režima, oziroma točneje rečeno — organizacije
bančne mreže na tem področju. Pri tem imam v mislih konkretne ugovore,
ki jih je večkrat poslala našemu sekretariatu komunalna banka Murska Sobota.</p>
<p>Dalje. Mislim, da moramo pri tem ugotoviti, da je izhodišče za prenos
sredstev bivših okrajev že v določilih republiškega zakona o odpravi
okrajev in da preidejo na Skupščino SR Slovenije pravice bivših okrajnih
skupščin. Vendar mislim, da ne bi bilo treba vztrajati samo na določilih
tega zakona, če ne bi v vmesnem razdobju, to je, od sprejema omenjenega
zakona pa do sprejema zveznega zakona o bankah v lanskem letu, oziroma
vse do sprejema novele zveznega zakona o bankah v preteklem mesecu
prišlo do bistvenih sprememb na tem področju.</p>
<p>Vse do Sprejema zadnje novele zveznega zakona o bankah in kreditnih
poslih ni bilo glede sredstev bivših družbenih investicijskih skladov
govora o drugih pravicah kot o pravici do usmerjanja teh sredstev. S
sprejemom novele omenjenega zakona pa je oživela nova pravica do izvzema
teh sredstev iz bančnih sredstev, kar pomeni, da so republike, okraji in
občine dobile možnost, da izvzamejo iz kreditnih skladov bank sredstva
bivših družbeno-investicijskih skladov.</p>
<p>Dovolite, da se vrnem na osnovno vprašanje, ki je pravzaprav za tem
problemom, okrog katerega se vrtimo, pri tem pa mislimo na vprašanje
cenzusa, kot pogoja za ustanavljanje določenih bank. Če mislimo to,
potem postavimo to vprašanje s te strani, da vidimo, na kaj pravzaprav
moramo odgovarjati, zlasti ali je republika Slovenija oziroma so
družbeno-politične skupnosti v republiki Sloveniji ekonomsko-politično
dolžne, da izvzamejo ta sredstva iz kreditnih skladov bank in da na tak
ali drugačen način omogočijo smotrno formiranje bančne mreže. Torej, če
postavimo to vprašanje tako, potem se moramo na osnovi vsega tega, kar
je bilo v tej zvezi rečeno, jasno opredeliti, da se v tem primeru
republika Slovenija oziroma družbeno-politične skupnosti v naši
republiki brez dvoma morejo poslužiti in izrabiti fakultativno možnost,
ki nam je dana na tem področju. Zaradi tega v imenu predlagatelja
ponovno izjavljam, da tega amandmaja ne morem sprejeti.</p>
<p>Predsednik Tine Remškar: Želi še kdo besedo? Besedo ima tovariš Miha
Marinko.</p>
<p>Miha Marinko: Tovariši in tovarišice poslanci! Današnja razprava glede
prenosa sredstev bivših družbenih investicijskih skladov mi daje pobudo,
da spregovorim o negativnem pojavu, ki bo imel zelo težke posledice za
naš nadaljnji razvoj. Ta pojav izvira iz ozkih etatističnih tendenc
nekaterih občin, ki hočejo gospodariti s svojimi sredstvi. Občinske
skupščine oziroma njeni organi, kakor je bilo že rečeno, si hočejo
zagotoviti ta sredstva, sklicujoč se pri tem na kompetence občinskih
skupščin, s tendenco, da bi si s tem zagotovile pogoje za ustanovitev
svoje banke. Kaj lahko iz tega sledi? Vsaka gospodarska organizacija ima
ekonomski interes, da svoja sredstva vlaga v močnejšo banko. Menim, da
če bi primerjali taka stališča z razpravami, ki so bile v zadnjem času v
zvezi z reformo, pri čemer se sklicujem tudi na razne zaključke in
stališča naših političnih organov in federacije, potem nam ne bi bilo
težko ugotoviti, da so te tendence v nasprotju s cilji našega razvoja in
da bi bile ovira za učinkovito izvajanje reforme. Menim tovariši, da na
ta način ne moremo prikazovati in obravnavati problemov, pri tem pa se
sklicevati na občinsko samoupravljanje. Mislim, da nas prav to
sklicevanje na občinsko samoupravljanje velikokrat opozarja na odsotnost
dejanskega samoupravljanja.</p>
<p>Če hočemo konkretno razpravljati o sredstvih, o katerih smo že enkrat
sklepali in že sprejeli odločitve in ki se danes negirajo s predloženim
predlogom, potem stojimo pred dejstvom, da bomo naša materialna sredstva
tako razdrobili in prišli v taka nasprotja, da ne bomo v stanju
izgraditi nobene hidro- ali termoelektrarne, niti nobenih komunalnih
naprav, temveč bomo urejali vsak svoje vrtičke in podobne stvari. Do
tega absurda lahko pridemo po tej poti. Ob takih pogledih na interese
naše družbene skupnosti in na interese neposrednega proizvajalca ter
delovnih kolektivov, sem prepričan, da delovni kolektivi sami jasneje
vidijo svoje interese in se zato sami povezujejo ter poslovno sodelujejo
z drugimi gospodarskimi organizacijami, združenji itd. mimo tendenc tega
državniškega občinskega gledanja na probleme. Če se bodo takšne tendence
razvijale do te mere, potem sem resno zaskrbljen spričo takih pojavov
lokaliziranja, ko se občine tako zapirajo v svoje meje.</p>
<p>Tudi na drugih področjih smo imeli več takih pojavov. Posamezna območja
so težila sama zase ustanavljati zavode za socialno zavarovanje, posebej
za koroški vzhodni in severni del republike in na račun skupnih koristi
drobiti razpoložljiva sredstva z namenom, da bi ohranili svoje
institucije, v katerih bi gospodarili s sredstvi. Te težnje so usmerjene
zlasti v subjektivno odločanje o sredstvih, ne glede na smotrn razvoj
obstoječih institucij in ne glede na to, ali so razpoložljiva sredstva
koristno uporabljena in ali so prizadete delovne organizacije smotrno
postavljene, na primer v zdravstveni službi, ki je v zadnjem času
večkrat na dnevnem redu, je treba razčistiti vprašanje osamosvojitve te
službe in glede ureditve rejonov, o čemer je bilo že govora. Če hočemo
razvijati zdravstveno službo, je nujno potrebno zgraditi osrednjo
zdravstveno institucijo. Ne moremo govoriti o odtujevanju sredstev,
kadar gre za elektro-energijo in za ljubljansko bolnico, pri čemer vemo,
da je to interes vseh naših proizvajalcev. Brez tega ni zdravja in ne
proizvodnje. Neposredni proizvajalci bodo prej pokazali razumevanje za
ta vprašanja, kakor večina teh, če lahko tako rečem, občinskih
gospodarjev, ki gledajo samo na to, kako bi lahko sami odločali.
Prepričan sem, da je tako stališče v nasprotju s stvarnimi oziroma
dejanskimi interesi neposrednih proizvajalcev. Mislim, da s tem ne dajem
moralnih lekcij, ampak bi želel le opozoriti, da smo o teh stvareh že
razmišljali, še razmišljamo in da smo glede na tako mentaliteto, ki se
pri nas poraja, zaskrbljeni. Taka mentaliteta je seveda neposredno
naperjena k temu, da kompromitira samoupravni sistem. Tak lokalizem,
zaprt sam vase, nujno privede do absurda, ker razdvaja družbo in ji
onemogoča učinkovit razvoj.</p>
<p>Razprava bi se naj prvenstveno usmerila na vprašanja, v kaj je treba
prvenstveno vlagati sredstva in kolikšna naj bodo ta sredstva. V
današnji razpravi je bilo zelo ostro rečeno, da bi bila kakršnakoli nova
emisija zelo škodljiva, da lahko razpolagamo samo s sredstvi, ki so bila
ustvarjena, da se je treba omejevati ter sredstva prvenstveno usmerjati
na tista torišča, o katerih je bilo tu že govorjeno. Zato ne moremo
dopustiti, da bi se stvari razvijale v smeri lokalizma in zapiranja v
meje občin. Mislim, da je to resen problem:, ki nam bo otežil naš
nadaljnji splošni napredek in ogrozil naše socialistično družbeno sožitje.</p>
<p>Predsednik Tine Remškar: Kdo še želi razpravljati? Besedo ima Jurij
Levičnik.</p>
<p>Jurij Levičnik: Ko sem predlagal svoj amandma, ga nisem predlagal v
imenu občine, ampak sem ga predlagal kot poslanec in kot delavec
zaposlen v gospodarstvu. Zato me ocena, da bi bil tak predlog zastopanje
ozkega občinskega stališča, nekoliko moti. Kolikor vem, tudi nismo
nikjer formirali novih kreditnih bank samo na območju ene občine, ampak
za določena področja. Smatram, da je stališče glede združevanja sredstev
absolutno razumljivo. Bil sem med prvimi, ki je na odboru za družbeni
plan, finance in proračun energično vztrajal na koncentraciji sredstev v
eno banko v republiki. Na žalost Izvršni svet tedaj, to je bilo v mesecu
juliju preteklega leta, ta prizadevanja ni podprl in imamo zaradi tega
danes, tako rekoč, že vse banke formirane, ostala je samo še ena
republiška in menda ena ali dve komunalni banki. Zaradi tega tudi danes
nisem zato, da bi podrli to, kar je že bilo formirano, ker je bil čas za
tako odločitev tedaj, ko smo o tem razpravljali v mesecu juliju. Zaradi
tega tudi vztrajam pri svojem amandmaju.</p>
<p>Izkoristil pa bi to priložnost še za to, da bi predstavniku Izvršnega
sveta odgovoril na nekatera vprašanja.</p>
<p>Predstavnik Izvršnega sveta je v zagovor dejal, da je okraj Ljubljana
dal svoja sredstva v kreditni sklad komunalnih bank in ne občinam.
Seveda, saj je moral dati ta sredstva v kreditni sklad, ker so se tudi
občinska sredstva tedaj nahajala že v kreditnem skladu banke.</p>
<p>Drugo, da so pravice okrajnih skupščin prenesene na republiško
skupščino. To je točno, toda menim, da republika ne more zdaj sprejeti
več pravic kot jih je okraj ali kdo drug pred nami že prenesel. Drži, da
je ta možnost dana, da se vzame nekaj, vendar ne tisto, s čimer je že
nekdo drugi prej razpolagal.</p>
<p>Smatram, da se koncentracija sredstev lahko kljub temu izvede z
usmerjanjem sredstev, oziroma s politiko republike. Navsezadnje nismo
samo mi tisti družbeno-politični napredni faktor, ampak so tudi v
občinah politične sile, ki se prav tako zavzemajo za napredna stališča.</p>
<p>Predsednik Tine Remškar: Prosim, kdo želi besedo? Besedo ima tovariš
Janko Smolej.</p>
<p>Janko Smole: Tovariši poslanci! V razpravi bi se dotaknil samo enega
vprašanja. Menim, da gre pri tem za določeno pravno vprašanje in da so
bile strokovno-pravne službe poprej konzultirane, ali je takšen osnutek
zakona, ki se danes predlaga, v skladu s pooblastili, ki jih ima
republika ali ne. To je pravno vprašanje. Samo jaz nisem pravnik, niti
kvalificiran za pojasnjevanje te materije, zato mislim, da bi vzporedno
s pravnimi zadevami morali videti tudi vsebinske probleme, ki se
skrivajo za temi tako imenovanimi pravnimi vprašanji.</p>
<p>Z vsebinske plati pa menim, da je najosnovnejša ugotovitev, ki je prišla
do svojega izraza tudi ob spremembi zveznega zakona, v tem, da družbeni
investicijski skladi, ki so bili v preteklosti formirani na fiskalni
način, neodvisno od naporov in poslovanja posameznih bank in delovnih
organizacij, ne morejo biti kriterij in osnovno merilo za organizacijo
bodoče bančne mreže. Mislim, da je to načelna ugotovitev, ki je po
dolgih razpravah našla mesto v zveznem zakonu o bankah in kreditnih
poslih. V januarju je bil ta zakon spremenjen, skladno s tem pa je
federacija izvzela sredstva splošnega investicijskega sklada iz
kreditnih skladov zveznih bank. Ustrezno temu, gledano z vidika koncepta
razvoja celotne naše bančne organizacije — pa ne samo bančne
organizacije, ampak celotnega koncepta razširjene reprodukcije — moramo
pristopiti k presoji vprašanj, ki so vezana na ta odlok. Zato bi prosil,
da ko izrekamo svoje mnenje, ločimo dve stvari. Ena je pravna stran, za
katero mislim, da morajo dati svoje mnenje predvsem ustrezne strokovne
službe, druga pa je materialna stran, to je vprašanje določenih osnov za
našo bodočo razširjeno reprodukcijo.</p>
<p>Uvodoma sem že pojasnil, da v pogojih prejšnjega zakona oziroma
prejšnjega teksta tega zakona Izvršni svet ni izkoristil pravice glede
zaostrovanja tako imenovanih minimalnih pogojev za ustanavljanje banke,
ker so bila takrat v okviru kreditnih skladov bank zajeta tudi sredstva
bivših investicijskih skladov in ker bi bilo tudi s precejšnjo
zaostritvijo pogojev nemogoče doseči določene kvalitetne spremembe glede
organizacije naših bank. Zdaj, ko se izločajo sredstva investicijskih
skladov, pa ostanejo pravzaprav samo poslovna sredstva, to je tista
sredstva, ki so bila v preteklosti formirana na posloven način v teh
bankah in ki predstavljajo njihove kreditne sklade, ter sredstva, ki jih
bodo v bodoče delovne organizacije vpisale v kreditni sklad banke in se
s tem seveda tudi na najbolj pravilen način izrekle, kakšno organizacijo
bank hočejo imeti in na kakšni bančni mreži so zainteresirane. Zato bi
prosil — ker gre najbrž za dolgotrajnejše procese na področju
uveljavljanja naših delovnih organizacij v razširjeni reprodukciji — da
bi predvsem s tega vidika presojali upravičenost in skladnost tega
odloka z načeli, kakršna so bila postavljena na področju razširjene
reprodukcije.</p>
<p>Predsednik Tine Remškar: Prosim, kdo še želi besedo. Besedo ima tovariš
Branko Premrou.</p>
<p>Dr. Branko Premrou: Tovarišice poslanke, tovariši poslanci! Rad bi
opozoril samo na dve oziroma tri pravne netočnosti v obrazložitvi
predloženega amandmaja.</p>
<p>Amandma pravi takole: 10. člen zakona za izvedbo odprave okrajev v
Sloveniji namreč določa, da preidejo na Skupščino SR Slovenije samo
tiste pravice okrajnih skupščin, ki se nanašajo na usmerjanje sredstev.
Tekst zakona je nekoliko drugačen in pravi: »Pravice okrajnih skupščin,
ki jim pripadajo po predpisih o bankah in kreditnih poslih oziroma v
zvezi s temeljnimi pogodbami glede usmerjanja sredstev bivših okrajnih
investicijskih skladov, ki so bila prenesena v kreditne sklade ustreznih
komunalnih bank, preidejo na Skupščino SR Slovenije.« Obseg teh pravic
ni torej omejen samo na usmerjanje sredstev. Usmerjanje sredstev je bila
edina pravica, ki jo je bilo takrat mogoče izvajati. Po zakonu o bankah
so se prenesle pravice okrajnih skladov oziroma pravice okrajev glede
sredstev bivših okrajnih skladov. Zakon o bankah in kreditnih poslih je
bil spremenjen, s tem pa se je spremenila tudi vsebina pravic. Ko se je
razpravljalo o likvidaciji okrajev in o izvedbi te likvidacije, se je
obsežno razpravljalo o vseh sredstvih bivših okrajev. Med drugim se je
takrat pojavilo tudi vprašanje glede pravice usmerjanja okrajnih
sredstev oziroma bivših okrajnih skladov. Toda nobenega kriterija ni
bilo mogoče najti, po katerem naj bi se ta sredstva razdelila na občine.
Nobenega kriterija tudi ne bi bilo, če bi se sprejel predloženi amandma.
Toliko, kar zadeva ta odstavek.</p>
<p>Nadalje se v amandmaju navaja, da so se sredstva — seveda samo okraja
Ljubljana, ker drugi okraji niso prenesli sredstev na več bank —
prenesla na več bank zato, da naj bi to bil skupni delež občin z območja
posamezne banke v kreditni sklad banke. To seveda ni točno. V kreditnem
skladu banke so bila sredstva bivših okrajev, ki jih je usmerjala
republika. Samo republika pa je lahko vplivala na razpolaganje s temi
sredstvi in to tako glede usmerjanja kot glede zastopstva v banki. Torej
ni nobena občina po tem odloku ljubljanskega okraja lahko karkoli
pridobila in tudi s tem odlokom ni moglo biti dano. Republiški zakon je
bil sprejet 12. marca lani. Okrajni odlok pa je bil sprejet 24. ali 25.
marca, to se pravi, da je bil sprejet odlok, ki je izvedel republiški
zakon, ne pa odlok, ki naj bi pred republiškim zakonom razdelil bivše
okrajno premoženje, kot se tu prikazuje.</p>
<p>Zadnja nedoslednost predloženega amandmaja je ta, da naj bi se omogočilo
občinam, da izločijo ta sredstva. Vprašam se, kaj je mogoče doseči s tem
amandmajem, oziroma kakšna je posledica tega amandmaja. Posledica bi
bila, da ostanejo vsa sredstva v kreditnem skladu vseh teh bank, kjer so
bila sredstva teh skladov naložena, nadalje da republika sodeluje največ
z 10 % deleža pri ustanovnem zboru teh bank. Nobena občina, to kar naj
bi ta amandma dosegel, ne bo pridobila nobene pravice iz tega, če se
črta 2. točka predlaganega odloka. Nasprotno, kolikor postanejo to
intervencijska sredstva, ki bi kasneje služila tudi drugim namenom,
poleg neposrednega financiranja elektrogospodarstva, bi najbrž občinske
skupščine več pridobile, kot s tem amandmajem.</p>
<p>Predsednik Tine Remškar: Prosim, kdo še želi besedo? (Nihče.) Če se
nihče več ne javlja k besedi, dajem amandma poslanca Jurija Levičnika na
glasovanje.</p>
<p>Amandma se v bistvu glasi, da se črta 2. točka predlaganega odloka.
Vrstni red ostalih točk pa se s tem spremeni.</p>
<p>Prosim, kdor je za predloženi amandma, naj dvigne roko. (7 poslancev
dvigne roko.) Je kdo proti? (Večina poslancev dvigne roko.) Se je kdo
vzdržal glasovanja? (14 poslancev dvigne roko.)</p>
<p>Ugotavljam, da amandma ni sprejet. Zato zaključujem razpravo in dajem
predlog v celoti na glasovanje. Prosim, kdor je za predloženi odlok, naj
dvigne roko. (Večina poslancev dvigne roko.) Je kdo proti? (Nihče.) Se
je kdo vzdržal? (11 poslancev dvigne roko.)</p>
<p>Ugotavljam, da je Republiški zbor sprejel predlog odloka o prenosu
sredstev odpravljenih družbenih investicijskih skladov na poseben račun
SR Slovenije.</p>
<p>Prekinjam razpravo in odrejam 20 minut odmora.</p>
<p>(Seja je bila prekinjena ob 17.35 in se je nadaljevala ob 18. uri.)</p>
<p>Predsednik Tine Remškar: Prehajamo na 8. točko dnevnega reda, na
obravnavo in sklepanje o predlogu odloka o vložitvi republiških sredstev
v kreditni sklad Splošne gospodarske banke SR Slovenije.</p>
<p>Predlog odloka je Skupščini SR Slovenije predložil Izvršni svet in je za
svojega predstavnika določil Miloša Oprešnika.</p>
<p>Ali želi predstavnik Izvršnega sveta dati še ustno obrazložitev. (Ne.)</p>
<p>Predlog odloka sta obravnavala odbor za družbeni plan, finance in
proračun ter zakonodajno-pravna komisija. Odbor in komisija sta dala
zboru pismeni poročili. Ali želita poročevalca odbora in komisije
predlog odloka še ustno obrazložiti? (Ne.)</p>
<p>Pričenjam razpravo. Kdo želi besedo? (Ne javi se nihče.) Če nihče ne
želi razpravljati, zaključujem razpravo in dajem predlog odloka na
glasovanje. Kdor je za predlog odloka, naj prosim dvigne roko! (Vsi
poslanci dvignejo roko.) Je kdo proti? (Nihče.) Se je kdo vzdržal? (Nihče.)</p>
<p>Ugotavljam, da je Republiški zbor soglasno sprejel predlog odloka o
vložitvi republiških sredstev v kreditni sklad Splošne gospodarske banke
SR Slovenije.</p>
<p>Prehajamo na 9. točko dnevnega reda, in sicer na obravnavo in sklepanje
o predlogu sklepa o tem, da se SR Slovenija lahko zadolži pri Splošni
gospodarski banki SR Slovenije do višine 25 milijonov novih dinarjev za
financiranje nadaljnje graditve investicijskih objektov na področju
prosvete, znanosti in zdravstva v letu 1966.</p>
<p>Predlog sklepa je Skupščini SR Slovenije predložil Izvršni svet in je za
svojega predstavnika določil Mirka Jamarja. Ali želi predstavnik
Izvršnega sveta dati še obrazložitev. (Da.) Prosim. Besedo ima tovariš
Mirko Jamar.</p>
<p>Mirko Jamar: Tovarišice in tovariši poslanci. Socialistična republika
Slovenija je že nekaj let nazaj investirala pomembnejša sredstva za
razvoj nekaterih dejavnosti s področja družbenih služb, ki so osnova za
celotni gospodarski in družbeni razvoj. To so predvsem investicije za
vzgojo visoko kvalificiranih kadrov ter za razvoj znanosti. Poleg tega pa
je republika vlagala tudi sredstva za razvoj nekaterih centralnih
kulturnih in. socialnih ustanov. Sredstva za te namene je zagotavljala
republika predvsem z najemanjem posojil, delno pa tudi iz proračunskih
sredstev, kolikor so bila razpoložljiva.</p>
<p>Tudi v letu 1966 se predvidevajo znatna vlaganja za te namene, četudi
zaradi splošne omejitve investicijske potrošnje, kot posledice ukrepov
za stabilizacijo gospodarstva, v nekoliko manjšem obsegu kot doslej. V
proračunu je predvideno 1300 milijonov dinarjev za nadaljevanje gradnje
osnovnih šol, katerih graditev se je pričela v lanskem letu, ter 430
milijonov dinarjev za druge negospodarske investicije, v glavnem za
poravnavo prenesenih obveznosti iz preteklega leta. Poleg tega je
predvideno najetje posojila pri poslovnih bankah do 25 milijonov novih
dinarjev. Ta znesek predstavlja maksimalno možnost glede sredstev,
katera bi bilo mogoče zagotoviti tako glede na razpoložljiva bančna
sredstva, kot tudi glede na kreditno sposobnost republike.</p>
<p>V okvir teh sredstev bo treba vključiti investicijsko izgradnjo v
letošnjem letu. Zato naj bi se ta sredstva razporejala predvsem na
podlagi dveh osnovnih kriterijev.; Prvič, ne more se pričeti z gradnjo
nobenega novega objekta, in drugič, sredstva naj se usmerijo v
nadaljevanje gradnje tistih objektov, ki bodo že v letošnjem letu
dokončani in s katerimi se rešujejo, trenutno najbolj pereči problemi.
Na tej osnovi bi se pretežni del sredstev uporabil za potrebe izgradnje
nekaterih zdravstvenih objektov, s katerimi se povečuje posteljni fond v
bolnišnicah ter za potrebe visokega šolstva, kot je razvidno iz
resolucije o usmeritivi razvoja SR Slovenije v letu 1966. Za
nadaljevanje gradnje vsakega objekta pa bo potrebno poprej predložiti
finančni program, ki ga bo obravnavala Skupščina SR Slovenije ter bodo
šele na tej osnovi odobrena konkretna investicijska sredstva.</p>
<p>Predloženi sklep o najetju posojila v višini do 25 milijonov novih
dinarjev predstavlja torej samo formalno osnovo za najetje posojil.
Stvarno najetje posojil pa bo za vsak konkreteni objekt odvisno od
ustrezne odločitve te Skupščine. Glede odobravanja sredstev se tako
režim investicijske izgradnje močno zaostruje. S tem naj bi se
zagotovilo zmanjšanje števila investijskih objektov v izgradnji ter
hitrejšo in smotrnejšo graditev tistih objektov, za katerih izgradnjo
smo se skupno odločili.</p>
<p>V imenu Izvršnega sveta predlagam Skupščini, da sprejme predloženi sklep
o najetju posojila v višini 25 milijonov novih dinarjev.</p>
<p>Predsednik Tine Remškar: Predlog sklepa sta obravnavala odbor za
družbeni plan, finance in proračun Republiškega zbora in pa zakonodajno-pravna komisija Skupščine, ki sta dala zboru pismeni poročili. Ali
želita predstavnika odbora oziroma komisije dati še ustno obrazložitev?
(Ne želita.)</p>
<p>Pričenjam razpravo. Prosim, kdo želi besedo? (Ne javi se nihče.) Ker ne
želi nihče besede, prosim predstavnika Izvršnega sveta, ali sprejema
amandmaje zakonodajno-pravne komisije k besedilu 1. točke in pa k
besedilu 2. točke predloga sklepa, kot je v poročilu? (Sprejema.)</p>
<p>Prosim še predstavnika odbora za družbeni plan, finance in proračun, da
se izjavi.</p>
<p>Miran Cvenk: Tovariši poslanci! Odbor za družbeni plan in finance
vztraja, da se sprejme sklep o zadolžitvi republike v višini 25
milijonov novih dinarjev. Glede amandmaja zakonodajno-pravne komisije,
ki ga predlaga v primeru, če se sklep sprejme, pa je stališče odbora, da
je mogoče sprejeti samo amandma k 2. točki, k 1. točki sklepa pa
predlaga odbor naslednji amandma:</p>
<p>»Za financiranje oziroma sofinanciranje nadaljnje gradnje investicijskih
objektov na področju prosvete, znanosti in zdravstva v letu 1966, ki so
navedeni v resoluciji o usmeritvi razvoja v SR Sloveniji za leto 1066 in
za katero bo Skupščina SR Slovenije sprejela finančni program ter za
plačilo neporavnanih obveznosti za investicijske objekte, zgrajene v
letu 1965, v znesku 1,14 milijona novih dinarjev, se SR Slovenija
zadolži pri poslovnih bankah za 25 milijonov novih dinarjev.-«</p>
<p>Prav tako predlaga novi amandma k 3. točki, ki pravi, da se besedilo 3.
točke črta, ker je ta nepotreben.</p>
<p>Predsednik Tine Remškar: Ker je Izvršni svet sprejel amandmaje
zakonodajno-pravne komisije, so ti s tem postali sestavni del predloga
sklepa. Kot amandmaji ostanejo samo ti, ki jih je predložil tovariš
Cvenk v imenu odbora. Zato dajem amandmaje odbora na razpravo. Ali
Izvršni svet predložene amandmaje odbora sprejema ali ne.</p>
<p>Mirko Jamar: Izvršni svet se strinja s predlogom amandmajev odbora za
družbeni plan, finance in proračun.</p>
<p>Predsednik Tine Remškar: Da ne bo kakšnega nesporazuma, bi postopek
ponovil. Najprej prosim, da se Izvršni svet izjavi o amandmaju
zakonodajno-pravne komisije k besedilu 1. točke in k besedilu 2. točke
sklepa kot so predloženi v poročilu. Ali sprejema Izvršni svet amandmaje
zakonodajno-pravne komisije k 1. in 2. točki.</p>
<p>Mirko Jamar: Izvršni svet se strinja z besedilom, ki ga je predlagal
odbor za družbeni plan, finance in proračun.</p>
<p>Predsednik Tine Remškar: O tem bomo pozneje razpravljali. V poročilu
zakonodajno-pravne komisije sta navedena dva amandmaja, glede katerih si
je predstavnik Izvršnega sveta na seji komisije pridržal izjavo.</p>
<p>Prosim, besedo želi predsednik zakonodajno-pravne komisije.</p>
<p>Dr. Josip Globevnik: Tovariš predsednik, tovariši poslanci. Mislim, da
je predlog odbora za družbeni plan, finance in proračun konsumiral
predlog amandmaja zakonodajno-pravne komisije in predlagam, da se
glasuje samo o tem predlogu. Prvotni predlog je bil spremenjen deloma s
predlogom zakonodajno-pravne komisije, medtem ko je sedaj odbor
predložil nov tekst, ki to konsumira. Zato mislim, da nima smisla
posebej glasovati tako o prvotnem predlogu, kot o predlogu
zakonodajno-pravne komisije, ampak le o predlogu amandmaja odbora za
družbeni plan, finance in proračun, ker se naša komisija s tem predlogom
amandmaja strinja.</p>
<p>Predsednik Tine Remškar: S tem je nastal drugačen položaj in zato
vprašam, če se Izvršni svet strinja z amandmajem odbora za družbeni
plan, finance in proračun. (Da.) Hvala lepa.</p>
<p>Ker je postal s tem amandma sestavni del sklepa, ni potrebno o njem
glasovati.</p>
<p>Vprašam predstavnika Izvršnega sveta, ali se strinja z amandmajem, ki ga
je odbor dal k 3. točki predloga sklepa? (Se strinja.) Hvala lepa. Želi
še kdo besedo. (Ne javi se nihče.) Če ne, dajem predlog sklepa na
glasovanje. Prosim kdor je za, naj dvigne roko? (Vsi poslanci dvignejo
roko.) Hvala. Je kdo proti? (Nihče.) Se je kdo vzdržal? (Nihče.)</p>
<p>Ugotavljam, da je Republiški zbor soglasno sprejel predlog sklepa o tem,
da se SR Slovenija zadolži pri Splošni gospodarski banki SR Slovenije do
višine 25 milijonov novih dinarjev za financiranje nadaljnje graditve
investicijskih objektov na področju prosvete, znanosti in zdravstva v
letu 1966.</p>
<p>Prehajamo na 10. točko dnevnega reda, in sicer na obravnavo in sklepanje
o predlogu zakona o preosnovanju Splošne gospodarske banke SR Slovenije
v investicijsko banko Slovenije.</p>
<p>Predlog zakona je Skupščini SR Slovenije predložil Izvršni svet in je za
svojega predstavnika določil Miloša Oprešnika. Ali želi predstavnik
Izvršnega sveta predlog zakona še ustno obrazložiti. (Ne.)</p>
<p>Predlog zakona sta obravnavala odbor za družbeni plan, finance in
proračun Republiškega zbora in pa zakonodajno-pravna komisija, ki sta
dala zboru pismeni poročili. Ali želita dati še ustno obrazložitev?
(Ne.) Hvala lepa.</p>
<p>Pričenjam razpravo. Prosim, kdo želi besedo? Besedo ima tovariš Riko Jerman.</p>
<p>Riko Jerman: Tovarišice in tovariši poslanci! Dovolite, da vas, preden
glasujete o predlaganem zakonu, na kratko informiram o položaju in o
nekaterih problemih ter perspektivah investicijske banke, ki naj bi se s
tem zakonom ustanovila.</p>
<p>Za objektivno presojo delovanja republiške gospodarske banke v minulem
obdobju je potrebno upoštevati nekatere okolnosti, ki so bistveno
vplivale na vsebino in obseg njenega delovanja. Predvsem je treba
poudariti, da so na bančno poslovanje odločilno vplivali številni
stabilizacijski ukrepi naše gospodarske politike. Gre predvsem za poznane zaostritve kreditne politike,
ki se sicer večinoma nanašajo na področje kratkoročnega kreditiranja
obratnih sredstev, ki pa so po svojem učinku odločilno vplivale na obseg
sredstev, sposobnih za vlaganje v osnovna sredstva. Radikalne spremembe
v kreditni politiki v letu 1964 in 1965, ko smo od največje in skoraj
nerazumljive liberalnosti glede pogojev najemanja kratkoročnih obratnih
kreditov prešli nenadoma k izredno zaostrenim ukrepom, ki težijo ne le
za naprej uskladiti rast proizvodnje in prometa blaga z novo emisijo,
pač pa tudi odločno popravljati učinke neobvladane emisije prejšnjih
let. Vsi ti razlogi so bistveno posegli tako v pogoje gospodarjenja
gospodarskih organizacij, prav tako pa seveda tudi odločilno na delo
bank, zlasti na področju kreditiranja investicij.</p>
<p>Pred spremembami v kreditni politiki praktično nismo posvečali posebne
pozornosti formiranju lastnih obratnih sredstev, saj kratkoročna
kreditna politika izhaja s stališč, da se kreditira vsaka družbeno
priznana proizvodnja in vsak promet blaga ne glede na lastno udeležbo
gospodarske organizacije. Spremembe v kreditni politiki pa so postavile
kot osnoven pogoj za kreditno sposobnost šablonsko določen obseg lastnih
obratnih sredstev ter relativno visoke udeležbe lastnih sredstev pri
najemanju obratnih kreditov.</p>
<p>Posledice takih sprememb kreditne politike so zlasti očitne na obsegu za
investicije sposobnih sredstev. Gospodarska reforma in spremljajoči
stabilizacijski ukrepi imajo namen zmanjšati obseg investicijske
potrošnje na stopnjo, ki ustreza našim materialnim možnostim, široka
fronta investicij iz bančnih sredstev je bila zasnovana v minulih letih
predvsem na možnosti pridobivanja investicijskih sredstev v pogojih že
omenjene zelo liberalne kreditne politike pri kreditiranju obratnih
sredstev.</p>
<p>Navedene spremembe so torej morale zapustiti težke posledice. Obveznosti
banke so ob znatno zmanjšanih možnostih pridobivanja bančnih sredstev
postale izredno pereč problem. Težavnost tega problema je toliko bolj
očitna, če upoštevamo še strukturo začetih in nedokončanih investicij.
Potrebna sredstva za dokončanje objektov se nanašajo na investicije v
energetiko, metalurgijo in promet, torej v bazične panoge gospodarstva,
kar 79 %, in na obveznosti vse ostale panoge gospodarstva, to je
predelovalne industrije, kmetijstva, turizma, blagovnega prometa pa
ostalih 21 "/o- Glede na pomembna že vložena sredstva, zlasti pa glede
na številne nepreklicne mednarodne pogodbene obveznosti, se večjemu delu
teh nedokončanih investicijah ne moremo več odreči, zlasti, ker nobena
teh investicij kljub reformi ni ekonomsko neuspešna. Zaradi tega moramo
težiti, da jih v daljšem časovnem obdobju dokončamo. Toda čim dalj
odlagamo z dokončanjem, toliko večji rizik predstavljajo te investicije
tako za investitorja kot za banko, hkrati pa so že vložena sredstva v
nekončanih investicijah za gospodarstvo in za banko mrtva. Na obveznosti
banke pa so bistveno vplivale tudi podražitve, ki so jih povzročili
inflacijski vplivi pred reformo in podražitve, nastale zaradi reforme.</p>
<p>Samo pri najpomembnejših objektih, ki jih kreditira splošna gospodarska
banka, kot so elektrarne in železarne, znašajo podražitve od začetka
gradnje pa do kokca minulega leta 49,2 milijarde starih dinarjev. Te
podražitve nosita v celoti investitor in banka. Glede na to, da v večini
primerov investitorji nimajo dovolj sredstev niti za udeležbo pri
osnovni investiciji, so vse pomembnejše podražitve padle v breme
sredstev gospodarske banke.</p>
<p>Na poslovanje gospodarske banke so v minulem obdobju pomembno vplivali
tudi odnosi z drugimi, zlasti z zveznimi bankami. Pogodbeni odnosi
gospodarske banke z zveznimi bankami so, kot je veljalo doslej, nosili
pečat absolutne privilegiranosti zveznih bank, ki se praktično izraža v
avtoritativnem odnosu do vseh drugih bank. Tak odnos se kaže v vseh
medsebojnih pogodbah, ki bi jih namesto poslovne pogodbe lahko imenovali
seznam dolžnosti sodelujočih bank. Ker so bile edino zvezne banke
pooblaščene za najemanje zunanjih komercialnih kreditov, so zaključevale
pogodbe, upoštevajoč pri tem svoje interese. Vse obveznosti in rizik iz
takih pogodb prenašajo na sodelujoče banke. Kot primer navajam zunanje
kredite za železarne. Odobrene kredite za nakup opreme s povprečno
odplačilno dobo 10 let, zvezna banka takoj ob dobavah vnovčuje pri naši
banki in tako veča svoj dinarski kreditni potencial. Samo iz tega
naslova smo morali investitorji in banka v minulem letu pred dejanskim
dospetjem obveznosti plačati približno 5 milijard starih dinarjev.
Resnično poslovne odnose med gospodarsko banko in zveznimi bankami je
nadalje močno prizadelo stališče bank, da nosijo vse podražitve
investitorji in sodelujoče banke.</p>
<p>V pogojih stabilnosti cen je tako stališče nedvomno pravilno in
sprejemljivo. Tako stališče pa v pogojih močnih inflacijskih tokov, ki
smo jim bili priča v letih pred gospodarsko reformo, ni povsem
utemeljeno. Izkoriščajoč našo družbeno-politično orientacijo naj s
sredstvi za razširjeno reprodukcijo razpolagajo proizvajalci sami, banke
pa naj na posloven način pridobivajo začasna prosta sredstva podjetij,
so zvezne banke uporabljale kot pritisk za prevzem pretežnega dela
skupno prevzetih obveznosti in prenos teh obveznosti na investitorje in
na poslovne banke. Tudi vse podražitve, ki so nastale zaradi valutne
reforme, so razen majhnih izjem pri kreditiranju železarn, odpadle na
gospodarsko banko in na investitorja. Takšno kopičenje obveznosti zaradi
podražitve je tudi glavni razlog za nekatere težave, v katerih se banka
nahaja in ki se nanašajo na izvrševanje njenih pogodbenih obveznosti do
investitorjev. Samo pri železarnah in elektroenergetskih objektih
znašajo skupne podražitve — mislim na tiste pred reformo in na tiste, ki
so nastale sredi reforme — približno 49,2 milijarde starih dinarjev.
Drugače povedano, tri železarne in tri elektrarne, ki so sedaj v
izgradnji, smo pričeli graditi v breme bančnih sredstev in s sredstvi
investitorjev, ob osnovni postavki, da znaša skupna naša obveznost
približno 23,4 milijarde starih dinarjev, plačljivih v obdobju 5 let. Te
obveznosti ne znašajo niti 5 milijard na leto. Sprejetje takih
obveznosti bi bilo v takratnih pogojih in možnostih zbiranja finančnih
sredstev povsem realno, danes pa znašajo te obveznosti zaradi podražitev
in zaradi zmanjšane udeležbe zveznih bank že 84,5 milijarde starih
dinarjev. Očitno je, da je nastanek tolikšne podražitve spremenil
obveznosti in bistveno vplival na izpolnjevanje obveznosti, ki jih je
banka prevzela oziroma, da je to eden izmed glavnih razlogov za
počasnejše financiranje in s tem tudi za počasnejše dograjevanje objektov.</p>
<p>Novela zakona o bankah vnaša že s tem, da vsaj načelno odpravlja
privilegije nekaterih bank, ali pa vseh bank, povsem novo vsebino v
odnose med bankami, ki bodo prišli do praktične veljave šele pri novih
poslih, ki jih bodo banke sklepale. Za razliko od poslovnih odnosov z
zveznimi bankami pa Iphko odnose gospodarske banke z bivšimi komunalnimi
bankami ocenimo kot uspešne. Kljub mnogim težavam, s katerimi so se
komunalne banke borile tekom zadnjega leta, in kljub sorazmerno velikim
pogodbenim obveznostim, ki jih imajo glede skupnega financiranja
energetike, železarn, Iskre, železniške proge Koper—Prešnica in glede
drugih objektov, so si komunalne banke zelo resno prizadevale in
izpolnile pogodbene obveznosti do energetike, ki so bile ob koncu leta
1985 skupno realizirane z 92 % oziroma v absolutnem znesku 18,1
milijarde starih din. Gospodarska banka in ostale poslovne banke v naši
republiki, včlanjene v enotno združenje poslovnih bank, imajo v novih
pogojih, ki jih daje zakon o bankah in kreditnih poslih, še posebne
možnosti in poslovne interese za skupna prizadevanja pri uresničevanju
še zahtevnejših kreditnih poslov. Pogoji kreditne politike posredno
izsiljujejo določeno specializacijo bank, ne glede na njihovo
registracijo. Banke, ki bodo v pretežni meri opravljale kreditiranje
obratnih sredstev, se ne bodo mogle hkrati tudi pomembneje in samostojno
angažirati v kreditiranju investicij. Dejstvo, da vsak nepravilno dan
ali prepozno vrnjen kratkoročni kredit bremeni bančna investicijska
sredstva, to pa se pogosto dogodi skoraj vsaki poslovni banki,-celo tudi
večji onemogoča, da bi te komercialne banke same vstopale v večje
investicijske obveznosti oziroma v take obveznosti, ki tečejo skozi več
let. To okolnost bodo zelo verjetno in hitro spoznale tudi same
gospodarske organizacije, ki bodo kot usstanovitelj bank morale voditi
tako politiko teh bank, da bi se kar najbolj zagotovila njihova
likvidnost pri njihovih glavnih poslih, to je pri kreditiranju obratnih
sredstev. Tudi na investicijske banke že vplivajo omenjeni pogoji
kreditne politike. Banka, ki bo pretežno usmerjena na kreditiranje
investicij, bo morala težiti, da se izogne večjim rizikom na področju
kratkoročnega kreditiranja. Gospodarska banka bo še zlasti težila in si
prizadevala, da poslovno poglobi poslovanje s komercialnimi oziroma z
mešanimi bankami, M so njene ustanoviteljice. Tako sodelovanje se bo
nanašalo predvsem na zagotavljanje optimalnih možnosti glede uspešnega
gospodarjenja njihovih komitentov. Zainteresirane banke lahko zagotove
komitentu ugodnejše pogoje kreditiranja obratnih sredstev, deviznega
kreditiranja, kreditiranja raznih modernizacij, kakor tudi izvajanje
skupnih investicijskih programov, pomembnejših za širši gospodarski prostor.</p>
<p>Glede na to, da bo gospodarska banka delovala predvsem kot investicijska
banka, komercialne in mešane banke pa predvsem kot banke za kratkoročno
kreditiranje obratnih sredstev, obstojajo torej trajne in realne osnove
za uresničevanje poslovne zainteresiranosti sodelujočih bank. Med
nakopičenimi obveznostmi gospodarske banke, nastalimi v minulih letih
kot posledica hitro in radikalno spreminjajočih se pogojev pridobivanja
bančnih kreditnih sredstev, vplivov inflacije in učinkov gospodarske
reforme, ni nikakršnih obveznosti, ki bi postavljale banke v brezizhoden
ali pa kritičen položaj. Dejstvo, da določene večje investicije z
nakopičenimi obveznostmi bremenijo letošnje in prihodnje leto, sili
sicer investitorje in našo banko, da glede na dejanske možnosti ustrezno
podaljšajo rok za dokončanje začetih objektov. Take posledice iz
spremenjenih pogojev smo ob uveljavljanju reforme morali predpostavljati
in so torej težave, ki glede tega obstojajo, pričakovana posledica
učinkov gospodarske reforme. V tem smislu se banka že dogovarja z
investitorji. Pri tem mislim predvsem na železarno Štore in železarno
Ravne o ustreznem podaljšanju rokov izgradnje oziroma o začasnem
zmanjševanju naložb. Železarna Jesenice pa bo letos zaključila svojo
sedanjo etapo rekonstrukcije in bo v glavnem dokočanje del lahko
financirala sama.</p>
<p>Za gospodarstvo Slovenije in za našo banko je najpomembnejše
kreditiranje izgradnje elektroenergetskih objektov. Ker se v gospodarski
javnosti često zelo napačno, pretirano in črnogledo tolmači položaj
banke glede na sprejete obveznosti do izgradnje elektropodjetij, vas
želim, tovariši poslanci, seznaniti z okvirnim programom financiranja
energetskih objektov po naših bankah v bodoče. Ta program želim
obrazložiti pred tem forumom tudi zato, ker se pri nekaterih
gospodarskih organizacijah in v javnosti pojavlja dvom, če gospodarska
banka lahko poleg zahtevnega programa kreditiranja energetike opravlja
še tudi kakšno drugo kreditiranje, posebej še kreditiranje modernizacije
predelovalne industrije. Očitno je, da tako neutemeljeno sumničenje
lahko škoduje naši banki in preko nje seveda tudi številnim gospodarskim
organizacijam, ki so njeni komitenti.</p>
<p>Posebno pomemben značaj, ki ga ima nadaljnje in kontinuirano vlaganje
sredstev v izgradnjo energetskih objektov za gospodarski razvoj in s tem
za sleherno gospodarsko organizacijo, zahteva, da banka v svoji poslovni
politiki jasno opredeli svoj odnos do financiranja investicij v
energetiko. V osnovi gre za naslednja vprašanja:</p>
<p>1. kako zagotoviti sredstva za dograditev že začetih treh elektrarn in
razdelilnih ter prenosnih inštalacij;</p>
<p>2. kako v skladu s potrebami potrošnje izbrati ustrezno novo kapaciteto,
ki bi odkrivala primanjkljaj električne energije v letu 1970 in kako
zagotoviti ustrezno količino investicijskih sredstev in</p>
<p>3. kako na osnovi študij potrošnje električne energije po letu 1970
ugotoviti potrebo po novih kapacitetah in zagotoviti njihovo
financiranje, ker bo treba pričeti s financiranjem ne glede na priprave,
programe in začetek gradenj že v obdobju do leta 1970. Za obveznosti
gospodarske banke pri izgradnji že začetih energetskih objektov jamči v
smislu splošnih jamstev, ki izhajajo iz dosedanjega ustanoviteljstva
Splošne gospodarske banke, republika.</p>
<p>Viri sredstev za dokončanje začetih objektov pa obstojajo za objekte, ki
so sedaj v gradnji v naslednjem:</p>
<p>1. v pogodbenih obveznostih elektrogospodarskih organizacij, da bodo del
sredstev akumulacije in skladov plačevale v kreditni sklad banke,
oziroma jih oročale pri banki. Oboje z namenom, da se omogoči
kreditiranje izgradnje začetih energetskih objektov. Obstoja realna
možnost povečanja tovrstnih pogodbenih obveznosti elektrogospodarskih
organizacij in s tem znatno povečanje akumulativnosti teh podjetij po
letošnjem zvišanju cene električne energije;</p>
<p>2. v pogodbah o zagotovitvi finančnih sredstev bivših komunalnih bank za
izgradnjo energetskih objektov, ki so sedaj v gradnji in</p>
<p>3. v namenskem usmerjanju sredstev republike, iz priliva anuitet bivšega
republiškega in okrajnih družbenih investicijskih skladov, ki pritekajo
vsako leto;</p>
<p>4. v delu dopolnilnih sredstev republiških skupnih rezerv gospodarskih,
organizacij in v določilu noveliranega zakona o bankah in kreditnih
poslih, ki pravi, da se morajo porabiti republiška scedstva bivših
investicijskih skladov predvsem za kritje obveznosti, nastalih do
reorganizacije bank, to pa so predvsem obveznosti za izgradnjo
energetskih objektov.</p>
<p>Navedeni viri so po do sedaj znanih postavkah nezadostni oziroma ne
zagotavljajo potrebne količine sredstev, da bi nedokončane objekte
dogradili do leta 1968. Če se količina teh sredstev po sedanjih bolj
črnogledih kalkulacijah ne bo bistveno povečala in uskladila z
dejanskimi potrebami po posameznih letnih obdobjih, potem se bo pač ta
izgradnja zavlekla za kakšno leto. Za izgradnjo novih kapacitete, ki bi
se vključile v proizvodnjo do leta 1970, je zagotovljen na osnovi
zveznega zakona posebni vir sredstev, to je 2 % od investicijske
potrošnje iz dela akumulacije elektrogospodarskih organizacij, po kritju
seveda starih obveznosti, o katerih sem, prej govoril.</p>
<p>Izgradnja energetskih kapacitet po letu 1970 je finančno v znatni meri
zagotovljena iz naslednjih virov:</p>
<p>1. Iz priliva anuitet od tistih objektov, ki bodo zgrajeni do leta 1970.
Ker bo banka pri objektih Drava I, Termo— Trbovlje, Toplarna
Ljubljana, Šoštanj II in pri prenosni mreži sodelovala s pretežno
udeležbo sredstev, bodo tudi anuitete pomembno vplivale na njeno
sposobnost za ponovno vlaganje. Ta sposobnost Splošne gospodarske banke
bi bila zlasti zagotovljena, če bi komunalne banke s svojo dosedanjo
udeležbo pri financiranju energetskih objektov ali vsaj njen znaten del
prenesle v kreditni sklad Splošne gospodarske banke, namenjen trajnim
vlaganjem v razširjeno reprodukcijo elektroenergetskih kapacitet. Računa
se, da bi ta sredstva, ki bi izvirala iz odplačevanja dolgov, znašala
letno najmanj okoli 12 milijard din.</p>
<p>2. Iz dela akumulacije in amortizacije obstoječih energetskih objektov,
ki bi tako skrbela za razširjeno reprodukcijo celotne energetske panoge,
kar je z višjim nivojem cen tem podjetjem materialno tudi omogočeno.</p>
<p>3. Iz udeležbe samih potrošnikov električne energije, mislim na velike
potrošnike električne energije in pa na elektro-podjetja, skladno z
njihovo povečano potrošnjo zaradi modernizacije in razširitve proizvodnje.</p>
<p>Iz vsega povedanega torej izhaja, da bodo gospodarske organizacije in
gospodarska banka v glavnem po letu 1970 sposobne pretežni del sredstev
za kontinuirano izgradnjo elektro-energetskih kapacitet zagotoviti same,
seveda ob predpostavki, da se bo oprema kupovala na kredit, kot je bil
to običaj tudi v vsem dosedanjem obdobju.</p>
<p>Seveda velja taka ugotovitev le ob pogoju, da bodo proizvodno-prenosna
elektro-podjetja prispevala za razširjeno reprodukcijo te panoge,
maksimalna svoja sredstva amortizacije in skladov. Kakršnokoli
izogibanje tej obveznosti, ki se lahko skriva v pretiranih proizvodnih
stroških, v nesorazmernem alimentiranju sklada skupne porabe, ali pa v
zavestnem zniževanju dohodkov z nerealnim znižanjem cen električne
energije predvsem velikim potrošnikom, lahko povsem realno orientacijo o
zagotovitvi potrebnih sredstev v celoti ali pa bistveno poruši. Take
tendence niso samo potencialna možnost, temveč že prehajajo v fazo
uresničevanja in bi zato nujno lahko povzročile ponovno diskusijo o
smotrnosti sedanje organizacije elektro-gospodrastva v naši republiki.
Financiranje energetike torej ne bo vplivalo na likvidnost gospodarske
banke glede drugih obveznosti in na njeno kreditno sposobnost za
financiranje investicij za modernizacijo in razširitev predelovalne
industrije.</p>
<p>Financiranja investicij v energo-kemijski kombinat Velenje zaradi
velikih podražitev, ki so nastale zlasti po gospodarski reformi, banka
in investitor, to je poslovno združenje EKK Velenje, ne zmoreta, ne
glede na narodno gospodarsko in podjetniško rentabilnost tega kombinata.
Zato investitor in Splošna gospodarska banka in Jugoslovanska
investicijska banka iščejo najbolj ustrezno in možno rešitev. Problem je
zelo težaven glede na sklenjene mednarodne pogodbe. Skupščina bo o
celotnem problemu in o njegovi rešitvi izčrpno informirana.</p>
<p>V zvezi s kreditiranjem energetike v najširšem, smislu prihaja banka
vse bolj v težak položaj. V naši republiki namreč z veljavnim in trajnim
dokumentom nismo opredelili naše družbenoekonomske orientacije glede
izvorov primarne energije. Znano je, da razpolagamo v SR Sloveniji z
zelo omejenimi in še neizkoriščenimi viri primarne energije, oziroma z
viri, ki ekonomsko niso najbolj ugodni v primerjavi z drugimi, ki pa jih
je možno pridobiti le z uvozom.</p>
<p>Močno poenostavljeno osnovno dilemo je torej možno opredeliti: ali
izkoriščati domače vire energije, ki so znani in po obsegu omejeni ali
pa se orientirati na uvoz. Vsaka od obeh variant ima seveda svoje
pomembne posledice za narodno gospodarstvo republike. O tem pa lahko
odloči le najvišji družbenopolitični organ v republiki na podlagi
poprejšnje vsestranske strokovne študije. Pomanjkanje opisane dolgoročne
orientacije povzroča vrsto težav v zvezi z izgradnjo 200 MWh
termoelektrarne na lignit, kakor tudi glede drugih programov kot na
primer program plinovoda iz Kopra za alžirski plin in druge. Zaradi
pomankanja take orientacije je nastal tudi celoten problem
Energo-kemičnega kombinata Velenje. Če bi bila taka, dobro proučena
dolgoročna oziroma trajna orientacija podana že pred leti, potem EKK
Velenje sploh ne bi programirali, ali pa bi ga že izgradili. Banka je
pripravljena sofinancirati potrebne strokovne študije, ki bi bile
podlaga za že omenjeno dolgoročno usmeritev gospodarstva Slovenije glede
primarnih energetskih virov. Bodočo smer poslovne politike banke bo
seveda določila njena skupščina. Glede na pogoje, ki jih na področju
investicij postavlja naš gospodarski sistem, pa lahko že danes
ugotavljamo, da bodo upravni organi banke morali slediti s svojo
kreditno politiko poslovnim interesom nosilcev sredstev za razširjeno
reprodukcijo, to je interesom gospodarskih organizacij. Ker sedanji
sistem delitve dohodka in perspektivni razvoj tega sistema, začrtanega v
vseh pomembnejših družbenih dokumentih, prepušča pretežni del sredstev
namenjenih za razširjeno reprodukcijo samim delovnim kolektivom, morajo
gospodarske organizacije pri svojih bodočih investicijskih naložbah
računati predvsem s svojimi lastnimi sredstvi. V interesu lastnega
perspektivnega razvoja so torej gospodarske organizacije zainteresirane,
da varčujejo s svojimi investicijskimi sredstvi za bodoča vlaganja. Ce
je tako varčevanje organizirano v bankah, je možno ta sredstva brez
nevarnosti za njihovo sprostitev, ob času ko bodo varčevalcu potrebna,
nalagati v investicije, kot dopolnilna kreditna sredstva k lastni
udeležbi podjetja-investitorja. S temi sredstvi bi Splošna gospodarska
banka odkupovala tudi devizna sredstva, potrebna za devizno
investicijsko kreditiranje, saj je znano, da skoraj sleherna pomembnejša
modernizacija ali razširitev proizvodnje zahteva tudi znatna devizna
sredstva. Čim širši krog komitentov, ki varčujejo svoja investicijska
sredstva, ima banka, toliko večje in ugodnejše so kreditne možnosti
banke, da sodeluje pri investicijskih naložbah. Gospodarska banka bo
torej predvsem težila zainteresirati gospodarske organizacije na
investicijskem varčevanju in bo zagotavljala poleg obresti in absolutne
likvidnosti ob času potrebe tudi udeležbo bančnih kreditov ob nameravani
investiciji, kolikor bo ta investicija glede na rentabilnost in vračilno
sposobnost sprejemljiva.</p>
<p>Gospodarska banka bo torej izhajajoč predvsem iz ekonomsko smotrnega
investicijskega varčevanja gospodarskih organizacij težila še nadalje
razvijati in izpopolnjevati svojo poslovno politiko zlasti glede
pridobivanja kreditnih sredstev. Za stvarno poslovnost banke zlasti
odnosov banke do komitentov je poleg drugega še posebej pomembno, da
banka, ki pretežno kreditira osnovna in trajna obratna sredstva, dopolni
tovrstno kreditiranje še z devizno valutnim poslovanjem. Tu ne mislim na
običajno bančno-tehnično upravljanje deviznih poslov za račun drugih,
temveč samo možnost samostojnega pridobivanja in razpolaganja, torej
kreditiranja deviznih sredstev. Gospodarska banka je že doslej
opravljala določene devizne posle in si pri tem že ustvarila pretežen
del deviznega sklada, ki je osnovni pogoj za vključitev banke v
pomembnejše devizne posle. Sedaj veljavni predpisi pa kljub temu
onemogočajo banki samostojno najemanje zunanjih komercialnih in
finančnih kreditov ter praktično s tem tudi devizno kreditiranje
reprodukcijskega materiala. Med drugim tudi reorganizacija bank terja
izpopolnitev deviznega sistema v smeri polne in večje samostojnosti bank
na deviznem področju. Neposredna naloga, ki čaka našo banko, je torej
pospešeno zbiranje, z odkupom ali z oročanjem prostih deviznih sredstev,
do katerih ima banka pogodbeno določene pravice, ker izhajajo iz njenega
dosedanjega kreditiranja, da si tako zagotovi potrebno materialno osnovo
za pričakovano razširitev deviznega poslovanja.</p>
<p>Čeprav je bila informacija o splošni kreditni politiki in posebnih
problemih ter nalogah Splošne gospodarske banke podana v najbolj grobih
obrisih, sem prepričan, da ste tudi iz takega prikaza dobili vpogled v
pomembnejše probleme, pa tudi načine in pota, po katerih jih banka
namerava reševati. To sem imel za potrebno ne samo zato, ker banka
sodeluje pri reševanju pomembnih narodno gospodarskih vprašanj, temveč
tudi za to, da bi vnesli nekoliko več jasnosti in objektivnosti v
številne kritike glede delovanja banke, ki pa niso vedno temeljile na
stvarnih in preverjenih dejstvih.</p>
<p>Predsednik Tine Remškar: Kdo še želi besedo? (Ne javi se nihče.) Ce
nihče, zaključujem razpravo. Prosim predstavnika pristojnega odbora, da
se izjavi o amandmaju zakonodajno-pravne komisije.</p>
<p>Franci Kolar: Odbor za družbeni plan, finance in proračun sprejema
amandmaje zakonodajno-pravne komisije Skupščine, in sicer k naslovu
zakona, k 1. členu in k 8. členu predloga zakona. Odbor pa ne sprejema
predloga za spremembe oziroma dopolnitve 2. člena predloga zakona. Odbor
namreč meni, da so te spremembe oziroma dopolnila nepotrebna in tudi ne
ustrezajo glede na naloge in temeljne funkcije splošne gospodarske
banke. Odbor prav tako smatra, da tekst 2. člena predloženega zakona v
ničemer ne omejuje samoupravnih pravic banke, kot samostojne gospodarske
organizacije. Hvala.</p>
<p>Predsednik Tine Remškar: Prosim predstavnika Izvršnega sveta, da se
izjavi o amandmaju k 1. in 2. členu zakona.</p>
<p>Miloš Oprešnik: Strinjam se z amandmajem zakonodajno-pravne komisije k
1. členu zakona glede amandmaja, k 2. členu pa imam enake pomisleke kot
odbor za družbeni plan, finance in proračun.</p>
<p>V tej zvezi bi opozoril na naslednje. Če je po zveznem zakonu oziroma
tudi po republiškem zakonu banka ustanovljena kot investicijska banka in
je že po samem zakonu obvezna opravljati investicijske posle, potem ne
moremo prepuščati v fakultativno odločanje njenim samoupravnim organom,
ali se bo banka bavila z najemanjem depozitov, z dajanjem kreditov in
izdajanjem obveznic. Prav tako gre za vprašanje te fakultativne ali
nefakultativne možnosti, oziroma za to, ali bomo z zakonom naložili
banki, da se ukvarja tudi s kreditnimi posli s tujino in z
devizno-valutnimi posli. Menim, da mora imeti republika kot ustanovitelj
banke interes, da obveže banko k opravljanju teh poslov, seveda kolikor
bo banka izpolnila osnovne pogoje, ki so z zveznimi predpisi določeni.
Mislim, da je to vprašanje v interesu vodenja ekonomske politike
republike, da z zakonom obveže banko na izvrševanje teh poslov. Hvala.</p>
<p>Predsednik Tine Remškar: Ugotavljam, da se tudi Izvršni svet ne strinja
z amandmajem k 2. členu predloga zakona. Vprašam predstavnika
zakonodajno-pravne komisije, če vztraja pri amandmaju k 2. členu.</p>
<p>Dr. Josip Globevnik: Tovariši poslanci! Zakonodajno-pravna komisija
opozarja, ker smatra, da je to njena dolžnost, na vprašanje skladnosti
določb predloga zakona z zveznim zakonom in na vprašanja statusa banke.</p>
<p>1. Banka ni zavod, ki opravlja javno službo. Banka je samoupravna
delovna organizacija.</p>
<p>2. Republika ni edini ustanovitelj banke. Banka se ustanavlja z zakonom.
To je akt, s katerim se ustanavlja, medtem ko se banka materialno
ustanovi na ustanovni skupščini z akti in s soglasjem ustanovitelja.</p>
<p>3. Za obveznosti banke ne jamči več republika, ampak banka s svojimi
lastnimi sredstvi. Na temelju teh načel in ker je banka samoupravna
delovna organizacija, zvezni zakon pravi takole: Investicijske banke se
ukvarjajo z dajanjem investicijskih kreditov za osnovna in trajna
obratna sredstva. Investicijske banke se lahko ukvarjajo tudi z dajanjem
kratkoročnih kreditov, kot tudi z drugimi bančnimi posli. Kdo to določa,
pa zvezni zakon izrecno pove v 49. členu, ko pravi: Ustanovna skupščina
sprejme sklep, med drugim tudi o tem, katere kreditne in druge bančne
posle bo banka opravljala. Zato zakonodajno-pravna komisija smatra, da
je treba v ustanovnem aktu povedati, da banka daje investicijske kredite
za osnovna in obratna sredstva, lahko pa se ukvarja z vsemi drugimi
posli, tudi z devizno-valutnimi posli, kolikor izpolnjuje pogoje po
zveznem predpisu. O tem pa po našem mnenju lahko zbor odloči, ali ima
banka to pravico glede na njen nov značaj in vlogo, ali pa bo imela o
tem pravico odločati ustanovna skupščina banke.</p>
<p>Predsednik Tine Remškar: Želi še kdo besedo? (Ne javi se nihče.)</p>
<p>Če nihče ne želi besede, dajem amandma zakonodajno-pravne komisije k 2.
členu predloga zakona na glasovanje. Kdor je za amandma, naj prosim
dvigne roko. (14 "poslancev dvigne roko.) Je kdo proti? (Večina
poslancev dvigne roko.) Se je kdo vzdržal? (13 poslancev dvigne roko.)</p>
<p>Ugotavljam, da amandma ni sprejet.</p>
<p>Dajem predlog zakona v celoti na glasovanje. Kdor je za, naj prosim
dvigne roko. (Vsi poslanci dvignejo roko.) Je kdo proti? (Nihče.) Se
je kdo vzdržal? (Nihče.)</p>
<p>Ugotavljam, da je Republiški zbor soglasno sprejel predlog zakona o
preosnovanju Splošne gospodarske banke SR Slovenije v investicijsko banko.</p>
<p>Prehajamo na 11. točko dnevnega reda, na obravnavo in sklepanje o
predlogu odloka o pogojih za ustanovitev določenih poslovnih bank.</p>
<p>Predlog odloka je Skupščini SR Slovenije predložil odbor za družbeni
plan, finance in proračun Republiškega zbora in je za svojega
predstavnika določil Franca Kolar j a. Ali želi predstavnik odbora
predlog odloka še ustno obrazložiti? (Da.) Besedo ima tovariš Franci Kolar.</p>
<p>Franci Kolar: Tovarišice in tovariši poslanci! Pred vami je predlog
odloka o pogojih za ustanovitev določenih poslovnih bank. Odbor za
družbeni plan, finance in proračun tega zbora, ki je predlagatelj
odloka, je dal tudi obrazložitev, ki po našem mnenju zajema vse
najpomembnejše vzroke, ki so nas vodili k takemu predlogu. Odbor je že
pred razpravljanjem o tem predlogu in ob drugih problemih, ki se
prepletajo s kreditnim, deviznim in bančnim sistemom, jasno izrazil
splošno težnjo, naj se ustanovijo gospodarsko potencialne močne in
poslovno sposobne banke, ki bi ustrezale potrebam razvijajočega se
gospodarstva na Slovenskem.</p>
<p>Skupščina naše republike do sedaj ni zaostrila cenzusa za ustanovitev
določenih poslovnih bank, zaradi pričakovanih in napovedanih sprememb
zveznega zakona o bankah in kreditnih poslih. Iz tega razloga smo tudi
šele danes sprejeli zakon o preosnovanju Splošne gospodarske banke
Socialistične republike Slovenije v investicijsko banko. Kakor je znano,
je Zvezna skupščina, kot je bilo že danes obravnavano, s spremembo
zakona o bankah in kreditnih poslih izločila sredstva družbenih
investicijskih skladov iz kreditnih skladov bank. Ta sprememba zakona je
zelo pomembna, kajti sredstva družbeno-investicijskih skladov:
federacije, republike, okrajev in občin, zbrana s fiksalnimi ukrepi v
preteklosti, niso več oziroma naj bi ne bila osnova kreditnih skladov
poslovnih bank. Obstoj in ustanavljanje poslovnih bank naj temelji
predvsem na moči in potrebah gospodarskih organizacij samih. Menim, da
bodo tudi občine morale voditi selektivno politiko glede uporabe in
usmerjanja občinskih investicijskih skladov. Racionalnejše bo, če bodo
tudi občine izločile investicijske sklade iz kreditnih skladov bank
oziroma, če bodo skladno s svojimi dejanskimi možnostmi vlagale sredstva
v kreditne sklade ustreznih bank kot delež občine pri ustanovitvi banke.
Glede na sedež banke tako gospodarstvo kot tudi družbeno-politične
skupnosti prav gotovo ničesar ne pridobijo. Če naj banka postane nosilec
koncentracije sredstev družbene akumulacije, s katero neposredno
razpolagajo delovne organizacije, potem mora iz bančnega sistema
izriniti še vedno trdovratne vplive negospodarskih činitelj ev. Ni torej
bistvena bančna mreža niti njena regionalna lociranost, temveč močna
potreba gospodarstva ter sposobnost banke, da resnično ekonomsko in
družbeno ustrezno koncentrira sredstva družbene akumulacije za potrebe
gospodarstva, vključno za naložbe v objekte, ki so pomembni za širša
regionalna območja, za republiko in podobno.</p>
<p>Družbeno-politične skupnosti naj bi pri ustanavljanju bank nastopale le
kot soustanovitelji z deležem, z vsemi pravicami in obveznostmi, ki iz
takih razmerij sledijo. Pri določanju pogojev za ustanovitev posameznih
vrst bank izhajamo s stališča, da se glede na večjo gospodarsko moč,
višjo produktivnost, na boljšo organizacijo dela, banke v Sloveniji ne
bi smele ustanavljati pod pogoji, ki v povprečju veljajo za vso državo.
Zato predlog odloka predvideva kot pogoj za ustanovitev tako imenovane
komercialno-investicijske banke, da ustanovitelji vplačujejo v kreditni
sklad banke najmanj 60 milijonov novih dinarjev, oziroma najmanj 30
milijonov novih dinarjev, če ustanavljajo komercialno banko. Menimo, da
je tako določen cenzus racionalen tako za ustanovitelje kot za banke.
Banke, ustanovljene po teh pogojih, bodo imele dovolj močno gospodarsko
zaledje in bodo hkrati razpolagale s potencialom, ki jim bo omogočil
poslovno sposobnost. Pričakujemo, da bodo banke ob takih pogojih s
svojimi filialami in ekspoziturami prekrile tista območja, kjer ne bo
samostojnih bank, da bodo svojo dejavnost razširile preko meja
posameznih družbeno-političnih skupnosti, in če bodo dani pogoji tudi
preko meja republike, kolikor bodo to zahtevali gospodarski interesi.</p>
<p>S sprejetjem zakona o preosnovanju Splošne gospodarske banke v
investicijsko banko in na podlagi razpoložljivih podatkov bomo v SR
Sloveniji imeli le eno investicijsko banko, število
komercialno-investicijskih in komercialnih bank pa naj bi se še znižalo
v primerjavi z dosedanjim številom bank. S tem se bo nadaljeval
pozitivni proces integracije bančnih organizacij, predvsem v smeri
kvalitetnejših sprememb. Odbor ne predlaga zaostritev pogojev za
ustanavljanje hranilnic, smatra pa, da moramo med drugim ob
konsolidirani mreži poslovnih bank vsestransko podpirati hranilniško
službo, ki ima v Sloveniji pozitivne tradicije in ki je dosegla velike
uspehe, niso pa še izčrpane vse možnosti za povečevanje števila
varčevalcev kakor tudi glede obsega privarčevanih sredstev.</p>
<p>Zakonodajno-pravna komisija Skupščine SR Slovenije s stališča
ustanovnosti nima pomislekov zoper tak republiški predpis. Dovolite, da
v imenu odbora hkrati povem, da sprejemamo predlog zakonodajno-pravne
komisije, da se predlog odloka spremeni glede naslova, da se akt sprejme
v obliki zakona in ne kot odlok. Prav tako sprejemamo oba navedena
amandmaja zakonodajno-pravne komisije. Prosim Republiški zbor, da
predlagani zakon o pogojih za ustanovitev določenih bank sprejme.</p>
<p>Predsednik Tine Remškar: Predlog odloka je obravnavala
zakonodajno-pravna komisija in dala svoje pismeno poročilo. Zeli
poročevalec komisije dati še ustno obrazložitev? (Ne.) Hvala. Zeli
predstavnik Izvršnega sveta besedo. (Ne.) Hvala. Pričenjam razpravo.
Prosim, kdo želi besedo?</p>
<p>Rado Pušenjak: Tovarišice in tovariši poslanci! Dovolite mi, da k
predlogu zakona o pogojih za ustanavljanje določenih poslovnih bank
povem nekaj pripomb.</p>
<p>V celoti se strinjam s težnjo, da se formirajo le večje banke, saj je
integracija nedvomno smotrna tudi na področju bančništva, kakor tudi na
raznih drugih področjih, tako gospodarstva, družbenih služb in uprave.
Kakor pa nam je znano, je reorganizacija bank končana in to na osnovi
dosedanjih zakonskih pogojev. Priprave za ustanovne skupščine bank niso
bile majhne. O tem je odločalo predvsem gospodarstvo. Po mnenju
zakonodajno-pravne komisije bi pogoji, določeni z republiškim
predpisom, lahko veljali le za v bodoče in ne bi učinkovali za nazaj.
Predpis bi se torej nanašal na banke, ki jih ni več. Posebno je še
evidentno, da lahko občinske skupščine do 28. februarja preusmerijo
sredstva občinskih družbenih investicijskih skladov, s čimer bi nastalo
vprašanje obstoja samostojne komercialne banke na primer v Murski Soboti
in v Ptuju in to na osnovi sedanjih kriterijev. Smatram, da sprejem
takega skupščinskega odloka oziroma zakona sedaj ni več potreben.
Zaostreni pogoji bi bili umestni pred nekaj meseci, preden je začelo
gospodarstvo razpravljati o organizaciji bank, ne pa po dejansko
izvršeni reorganizaciji. Predlog zakona je torej zakasnel. Če bi bil
sprejet, bi naletel nedvomno, kot zapoznel akt, pri gospodarstvu na
močno kritiko, zlasti v primeru, če bi veljal tudi za sedaj
reorganizirane banke. Sem proti nepotrebnim reorganizacijam, vendar za
premišljene in pravočasno pripravljene reorganizacije. Hvala.</p>
<p>Predsednik Tine Remškar: Prosim, besedo ima tovariš Jurij Levičnik.</p>
<p>Jurij Levičnik: Novemu zakonu o bankah, ki ga je sprejela Zvezna
skupščina v mesecu marcu preteklega leta, smo dali vso potrebno
publiciteto, ki mu po njegovi pomembnosti gre. Razlago o pomembnosti
novega zakona o bankah je spremljala močna politična aktivizacija
gospodarskih organizacij z namenom, vključiti organe samoupravljanja v
gospodarskih organizacijah v samostojno presojanje in odločanje, za
kakšno banko se bodo odločili. Še pred 6 meseci je bila javnost s tiskom
obveščena, da republiški Izvršni svet ne bo menjal z zveznim zakonom
določenih pogojev. Na podlagi veljavnih zveznih predpisov ter omenjenega
stališča se je večina gospodarskih organizacij in občin odločila za
takšno organizacijo bank, ki jim po njihovi presoji najbolj ustreza. K
temu bi želel navesti podatek, da je novomeško banko ustanovilo 72
podjetij z območja 4 občin, ki so vložila 1340 milijonov V kreditni
sklad banke. Samo še ljubljanska kreditna banka je zbrala več sredstev.</p>
<p>Pridružil bi se predgovorniku z isto mislijo, da sedaj, ko smo v
Sloveniji že skoraj zaključili ustanavljanje poslovnih bank, in je
ostala menim samo še ena banka, ki še ni imela ustanovne skupščine, smo
se pa spomnili, da zaradi potrebe, da imamo v Sloveniji močnejše banke,
menjamo cenzus za ustanovitev posameznih kategorij poslovnih bank. V
preteklem letu smo govorili in svetovali gospodarskim organizacijam, da
je vprašanje organizacije bank docela njihova stvar, in da se same
odločijo, kakšno banko bodo imele. Danes pa, ko se je gospodarstvo
odločilo, pa mu lahko na kratko povemo, da to, kar je ustvarjeno, ne
velja, in da naj opravijo vse znova. Bojim se, da bo večina v
gospodarstvu sprejela ta akt kot neresen.</p>
<p>Zato predlagam, da se predlog odloka o pogojih za ustanovitev določenih
poslovnih bank umakne, ker ni potreben. Kolikor pa se predlog ne more
umakniti, predlagam amandma naslednje vsebine: Besedilo 2. točke
predloga odloka naj se nadomesti z naslednjim besedilom: »Ta odlok velja
samo za banke, ki se na novo ustanavljajo in začne veljati naslednji dan
po objavi v Uradnem listu SRS«.</p>
<p>Da ne bi nadaljeval z obrazložitvijo, smatram, da so banke, ki so
ustanovne skupščine že opravile, zadostile določilom 7. in 48. do 50.
člena zakona o bankah in kreditnih poslih in da lahko pravno veljavno
poslujejo.</p>
<p>Predsednik Tine Remškar: Prosim, kdo želi besedo? (Ne javi se nihče.) Če
nihče, prosim, da se predstavnik Izvršnega sveta izjasni o predloženem
amandmaju.</p>
<p>Miloš Oprešnik: V zvezi z zakonom, ki ga je predložil odbor za družbeni
plan, finance in proračun vašega zbora, je veliko prigovorov zlasti v
zvezi s tem, da naj bi Izvršni svet že v jeseni, ko so se banke
ustanavljale, zaostril kriterije. Ugotovitve, ki smo jih slišali danes v
razpravi, so bile iznesene tudi v razpravi na odborih. Ne glede na to,
ali se boste odločili o taki ali drugačni perspektivi, menim, da bi bilo
treba na ta vprašanja zelo realno gledati. Namreč, poudariti bi bilo
treba, kar je bilo rečeno, zlasti v zvezi z novomeško banko, obenem pa
bi želel opozoriti oziroma spomniti na besede, ki jih je danes dopoldne
o teh vprašanjih povedal predsednik Izvršnega sveta.</p>
<p>Mislim, da je danes težko govoriti o tem, kako je potekal proces
ustanavljanja bank, kot je bilo rečeno, od meseca aprila do novembra
lanskega leta, ko so bile razpisane ustanovne skupščine bank v Sloveniji
in da je ta proces danes končan. Z novelo zakona o bankah in kreditnih
poslih so se znašle poslovne banke v novem položaju tako glede
organizacijskih vprašanj, kakor tudi glede vsebine dela in njihove
orientacije. Menim, da bi bilo iluzorno danes ugotavljati napake, ki
srnjo jih storili največ že v naših debatah na sejah odborov oziroma si
ustvarjali največ napačnih predstav glede kriterijev za organizacijo
bančne mreže s tem, ko smo v osnovo vključevali razpoložljiva sredstva
lokalnih družbenih investicijskih skladov in zbrana sredstva od
gospodarstva. Menim, da nas ta dejstva danes varajo, čeprav nam primer
novomeške banke ne kaže na to. Problemi, ki se danes pojavljajo na
področju Maribora, kažejo povsem drugačno situacijo, kjer smo imeli pred
nedavnim časom manjše število podjetij — ustanoviteljev, kot na področju
banke v Novem mestu, o čemer je govoril tovariš Levičnik. Ne bi se
spuščal v oceno tega ali drugega stanja, vendar hočem poudariti, da vsi
ti problemi in vsa ta preverjanja kažejo, da je nemogoče statično jemati
organizacijo bank in ugotoviti, da je dosedanji proces ustanavljanja
dokončen, vse kar pa bi sledilo taki organizaciji, bi nas samo motilo v
doslej doseženem redu.</p>
<p>V tej situaciji, o čemer je bilo danes že dosti govora, bi želel samo z
nekaj besedami opozoriti na novelo zakona o bankah in kreditnih poslih,
ki je zadevno vprašanje postavil iz povsem novih osnov. Zaradi tega
menim, da je postal ta očitek zelo poenostavljen, da v dani situaciji
rešujemo stvari z enakimi prijemi in tako naprej, ki nimajo več zveze s
takratnim položajem, ko smo prvič razpravljali o zaostrovanju oziroma o
nezaostrovanju cenzusa za ustanavljanje bank.</p>
<p>Zaradi tega menim, da bi v teh pogojih lahko ustanavljanje bank
temeljilo na večji angažiranosti in na večjem interesu gospodarstva, da
bo možno organizirati stabilno in ekonomsko utemeljeno bančno mrežo. To
pa bo seveda odvisno od tega, kot je bilo danes že večkrat rečeno,
kakšno politiko bodo vodile občinske skupščine do ustanavljanja bank v
zvezi z razpoložljivimi sredstvi družbeno investicijskih skladov. Na tej
osnovi in kolikor lahko sedaj konkretno odgovorim na vprašanje tovariša
predsednika, se ne morem strinjati s predloženim amandmajem.</p>
<p>Predsednik Tine Remškar: Prosim še predstavnika zakonodajno-pravne
komisije, da se izjavi o amandmaju.</p>
<p>Dr. Josip Globevnik: Tovariši poslanci! Zakonski predlog je po mnenju
zakonodajno-pravne komisije v redu zato, ker ima republiška skupščina
vsak čas pravico, da določi cenzus za ustanavljanje bank, in sicer višji
kakor ga je določila federacija. To je njena pravica, ki jo lahko vsak
čas uveljavi.</p>
<p>Predlog amandmaja pa ni v redu, ker zahteva prilagajanje režima
ustanavljanja bank novi pravni ureditvi, kar pa menim, da je predmet
zveznega zakona. Republiški zakon je pooblaščen, da določi cenzus,
vprašanje usklajevanja s tem cenzusom in zveznim cenzusom in
uveljavljanje in tolmačenje zakona o bankah in kreditnih poslih pa je v
pristojnosti zveznega zakona. Zato ne bi mogel sprejeti predlog
amandmaja, ker ni v skladu z zveznim zakonom.</p>
<p>Predsednik Tine Remškar: Prosim še predstavnika odbora za družbeni plan,
finance in proračun, da se izjavi ali sprejme predloženi amandma. (Ne
sprejme.)</p>
<p>Tovariš poslanec Levičnik, ali vztrajaš pri amandmaju?</p>
<p>Jurij Levičnik: Vztrajam!</p>
<p>Predsednik Tine Remškar: Želi še kdo besedo? (Ne javi se nihče.) Če ne,
dajem predloženi amanda na glasovanje. Kdor je za, naj prosim dvigne
roko? (19 poslancev dvigne roko.) Je kdo proti? (38 poslancev.) Se je
kdo vzdržal? (18 poslancev.)</p>
<p>Ugotavljam, da amandma ni sprejet.</p>
<p>Prehajamo na sklepanje o predlogu zakona v celoti. Prosim, kdor je za,
naj dvigne roko. (Večina poslancev dvigne roko.) Hvala. Je kdo proti?
(21 poslancev dvigne roko.) Se je kdo vzdržal? (8 poslancev dvigne roko.)</p>
<p>Ugotavljam, da je Republiški zbor sprejel predlog zakona o pogojih za
ustanovitev določenih poslovnih bank.</p>
<p>S tem prekinjam sejo, ki jo bomo nadaljevali jutri ob 9. uri.</p>
<p>(Seja je bila prekinjena ob 19.15 in se je nadaljevala 16. februarja
1966 ob 9.05.)</p>
<p>Predsednik Tine Remškar: Nadaljujemo sejo zbora in prehajamo na 12.
točko dnevnega reda, to je na obravnavo in sklepanje o predlogu zakona o
ustanovitvi sveta bank v SR Sloveniji.</p>
<p>Predlog zakona je Skupščini SR Slovenije predložil Izvršni svet in za
svojega predstavnika določil Miloša Oprešnika. Želi predstavnik
Izvršnega sveta dati k predlogu zakona še ustno obrazložitev? (Ne želi.)
Predlog zakona sta obravnavala odbor za družbeni plan, finance in
proračun in zakonodajno-pravna komisija. Oba sta dala zboru pismeni
poročili. Želita oba predstavnika predlog zakona še ustno obrazložiti?
(Da.) Prosim, besedo ima dr. Josip Globevnik.</p>
<p>Dr. Josip Globevnik: Tovariši poslanci! Zakonodajno-pravna komisija je
dala k temu predlogu pismeno poročilo in kot vidite, ni imela k predlogu
zakona nobenih načelnih pripomb. Edino k 2. členu smo predlagali, da bi
bili v svet bank vključeni nekateri člani obvezno, drugi pa samo
fakultativno. Fakultativno bi bili člani sveta predstavnik Narodne banke
in predstavniki podružnic tistih zveznih bank, ki imajo sedež v
Sloveniji. Izhajali smo s stališča, da so tudi v gospodarsko zbornico
vključene samo poslovne banke iz območja Slovenije in da v to zbornico
ni vključena Narodna banka in tudi ne podružnice poslovnih bank, ki
imajo svoj sedež izven Slovenije.</p>
<p>Analogno tej ureditvi je bilo predlagano tudi članstvo v Svet bank.
Kasneje pa smo ugotovili — tega mnenja je bil tudi odbor za družbeni
plan, finance in proračun, da pravzaprav ni pomislekov, da bi bil prav
ta svet enoten organ, ki bi nekaj odločal. Ta samo zavzema določena
stališča in opravlja zaupane mu naloge. Glede na to, ker ne gre za
nobeno bistveno stvar in ker tako predlagatelj kot odbor vztrajata na
prvotnem predlogu, bi v imenu zakonodajno-pravne komisije umaknil
amandma k 2. členu in s tem v zvezi k 5. členu zakonskega predloga,
medtem ko pri amandmaju k 4. členu vztrajamo še naprej, ker je tudi v
zveznem merilu enaka ureditev.</p>
<p>Predsednik Tine Remškar: Kdo še želi besedo? (Ne javi se nihče.) Prosim
predstavnika odbora za družbeni plan, finance in proračun, da se izjavi
o amandmaju k 4. členu.</p>
<p>Miran Košmelj: Odbor za družbeni plan, finance in proračun sprejema amandma.</p>
<p>Predsednik Tine Remškar: Ali se tudi predstavnik Izvršnega sveta strinja
z amandmajem? (Da.) Hvala.</p>
<p>Želi kdo razpravljati o predloženem zakonu? (Nihče.) Če ne, zaključujem
razpravo in dajem predlog zakona na glasovanje. Kdor je za predlog
zakona, naj prosim dvigne roko. (Vsi poslanci dvignejo roko.) Je kdo
proti? (Nihče.) Se je kdo vzdržal? (Nihče.)</p>
<p>Ugotavljam, da je Republiški zbor soglasno sprejel predlog zakona o
ustanovitvi sveta bank v SR Sloveniji.</p>
<p>Prehajamo na 13. točko dnevnega reda, na obravnavo in sklepanje o
predlogu odloka o soglasju k določitvi stopnje osnovnega prispevka za
invalidsko in pokojninsko zavarovanje ter prispevka za otroški dodatek.</p>
<p>Sklep o spremembi svojega sklepa o stopnji osnovnega prispevka za
invalidsko in pokojninsko zavarovanje, prispevka za otroški dodatek ter
prispevka za nesreče pri delu in poklicno obolenje je Skupščini SR
Slovenije predložila Skupščina republiške skupnosti socialnega
zavarovanja delavcev SR Slovenije, ki je za svojega predstavnika
določila Dolfko Boštjančič. Ali želi predstavnik Skupščine republiške
skupnosti socialnega zavarovanja besedo? (Ne.) Hvala.</p>
<p>Sklep o stopnjah prispevka je obravnaval odbor za delo in socialno
zavarovanje Republiškega zbora, ki se je s sklepom strinjal in predlaga
predlog odloka o soglasju k določitvi stopnje osnovnega prispevka za
invalidsko in pokojninsko zavarovanje ter prispevka za otroški dodatek.
Predstavnik pristojnega odbora je Franc Leben. Ali želi predstavnik
odbora besedo? (Ne.) Hvala. Predlog odloka je prav tako obravnavala
zakonodajno-pravna komisija Skupščine SR Slovenije in dala pismeno
poročilo. Želi predstavnik komisije dati še ustno obrazložitev? (Ne.)
Gradivo k tej točki dnevnega reda je bilo na podlagi 109. člena
začasnega poslovnika Skupščine SR Slovenije skupaj z vabilom za sejo
poslano Izvršnemu svetu. Izvršni svet je za svojega predstavnika določil
Erno Podbregar. Ali želi predstavnik Izvršnega sveta besedo? (Ne.) Kdo
želi besedo? (Nihče.)</p>
<p>Ker ne želi nihče razpravljati, zaključujem razpravo in dajem predlog
odloka na glasovanje. Kdor je za, naj prosim dvigne roko. (Vsi poslanci
dvignejo roko.) Hvala, Je kdo proti? (Nihče.) Se je kdo vzdržal? (Nihče.)</p>
<p>Ugotavljam, da je Republiški zbor soglasno sprejel predlog odloka o
soglasju k določitvi stopnje osnovnega prispevka za invalidsko in
pokojninsko zavarovanje ter prispevka za otroški dodatek.</p>
<p>Prehajamo na 14. točko dnevnega reda, in sicer na obravnavo in sklepanje
o predlogu zakona o prenehanju veljavnosti zakona o najvišji meji, do
katere se sme določiti stopnja osnovnega prispevka za zdravstveno
zavarovanje delavcev.</p>
<p>Predlog zakona je Skupščini SR Slovenije predložil odbor za delo in
socialno zavarovanje Republiškega zbora, ki je za svojega predstavnika
določil Franca Lebna. Ali želi predstavnik odbora dati še ustno
obrazložitev? (Ne.) Predlog zakona je prav tako obravnavala zakonodajno-pravna komisija, ki je dala pismeno poročilo. Želi predstavnik te
komisije predlog zakona še ustno obrazložiti? (Ne.) Ali želi predstavnik
Izvršnega sveta besedo? (Ne.)</p>
<p>Pričenjam razpravo. Kdo želi besedo? (Ne javi se nihče.) Zaključujem
razpravo in dajem predlog zakona na glasovanje. Kdor je za, naj prosim
dvigne roko. (Vsi poslanci dvignejo roko.) Je kdo proti? (Nihče.) Se je
kdo vzdržal? (Nihče.)</p>
<p>Ugotavljamo, da je Republiški zbor soglasno sprejel predlog zakona o
prenehanju veljavnosti zakona o najvišji meji, do katere se sme določiti
stopnja osnovnega prispevka za zdravstveno zavarovanje delavcev.</p>
<p>Prehajamo na 15. točko dnevnega reda, in sicer na obravn?vo stopnje
oziroma višine prispevka za osnovno zdravstveno zavarovanje kmetov za
leto 1966 in sklepanje o predlogu odloka o soglasju k določitvi stopnje
oziroma višine prispevka za osnovno zdravstveno zavarovanje kmetov za
leto 1966.</p>
<p>Sklep o določitvi stopnje, oziroma višine prispevka za osnovno
zdravstveno zavarovanje kmetov za leto 1966 je Skupščini SR Slovenije
predložil upravni odbor Republiškega sklada za pozavarovanje kmetov SR
Slovenije, ki je za svojega predstavnika določil Andreja Petelina.</p>
<p>Predlog sklepa je obravnaval odbor za delo in socialno zavarovanje
Republiškega zbora in predlaga odlok o soglasju k določitvi stopnje
oziroma višine prispevka za osnovno zdravstveno zavarovanje kmetov za
leto 1966 in ki je za svojega predstavnika določil Franca Lebna. Vprašam
najprej, ali želi predstavnik upravnega odbora republiškega sklada
besedo. (Da.) Besedo ima tovariš Andrej Petelin.</p>
<p>Andrej Petelin: Po določbi 14. člena zakona o zdravstvenem zavarovanju
kmetov določi skupščina Republiške skupnosti socialnega zavarovanja
kmetov stopnjo oziroma višino prispevkov za osnovno zdravstveno
zavarovanje v soglasju s Skupščino SR Slovenije.</p>
<p>Upravni odbor republiškega sklada za zdravstveno pozavarovanje kmetov je
v smislu 29. člena tega zakona pooblaščen, da opravlja funkcije
skupščine republiške skupnosti kmetov, dokler se ta ne sestane na prvem
zasedanju. Upravni odbor republiškega sklada za zdravstveno
pozavarovanje je sprejel sklep o določitvi višine prispevkov za osnovno
zdravstveno zavarovanje kmetov za leto 1966 iz naslednjih razlogov. Ce
hočemo zagotoviti reden dotok sredstev za zdravstveno zavarovanje,
morajo biti kmetje že v začetku leta seznanjeni z odmero letne
obremenitve za to zavarovanje.</p>
<p>Prva akontacija za prvo četrtletje 1966 je bila za zdravstveno
zavarovanje po višini lanske odmere prenizko določena, ker sta zaradi
uvedbe načela samo-financiranja kmečkega zavarovanja odpadla dva
sofinancerja, in sicer lastniki zemlje nekmetje, ki imajo od davka
zavezane dohodke od kmetijstva in občinske skupščine, ki so plačevale
določen del stroškov za brezplačne zdravstvene storitve iz zdravstvenih
proračunov. Rok za izvolitev prvih skupščin komunalnih skupnosti kmetov
je določen do 15. februarja letos, to pomeni, da se skupščina republiške
skupnosti kmetov, ki jo sestavljajo izvoljeni člani skupščin komunalnih
skupnosti kmetov, ne bi mogla sestati pred začetkom marca, da bi
sprejela prispevno stopnjo za osnovno zdravstveno zavarovanje kmetov.
Ker mora dati soglasje k določeni prispevni stopnji še Skupščina
Socialistične republike Slovenije, bi se določitev stopnje še bolj
zavlekla. Odlaganje določitve prispevne stopnje pa bi imelo za
posledico, da pravilna odmera od prispevkov za osnovno zdravstveno
zavarovanje kmetov ne bi bila možna niti z drugo akontacijo, ki se
odmeri za drugo četrtletje 1966.</p>
<p>Prenizka odmera prispevkov povzroča nelikvidnost skladov kmečkega
zavarovanja, kar ima za posledico, da zdravstveni zavodi ne dobijo
pravočasno poravnanih računov za opravljene zdravstvene storitve kmečkih
zavarovancev. To pa spravlja zdravstvene zavode v težak finančni
položaj, zlasti še v tistih predelih, kjer prevladuje kmečki živelj.</p>
<p>Uveljavitev novega zakona o zdravstvenem zavarovanju kmetov torej
terja,, da se samofinanciranje kmečkega zavarovanja uveljavi že v
začetku leta. Izhajajoč iz predpostavke, da je tudi v kmečkem
zavarovanju treba zaostriti vprašanja porabe sredstev skladov, kakor jo
narekuje naša gospodarska reforma, tako na področju gospodarske in
ostale družbene dejavnosti, je upravni odbor republiškega sklada za poza
varovanje poprej opozoril vse upravne odbore komunalnih skupnosti
kmetov, naj bodo finančni načrti izdatkov za osnovno zdravstveno
zavarovanje čimbolj realni. Upoštevati pa je treba razne spremembe pri
katastrskem dohodku, delne podražitve zdravstvenih uslug, prenehanje
prelivanja sredstev iz delavskega zavarovanja pri raznih preventivnih
akcijah, povečanje stroškov pri pobiranju prispevkov občinskih skupščin,
predvsem v četrtem proizvodnem okolišu, neizterljivost prispevkov in
podobno. Po podatkih komunalnih zavodov in po ocenitvi priključenih
krajev k posameznim komunalnim skupnostim je bilo v letu 1965
zdravstveno zavarovanih 116 318 kmetijskih gospodarskih zavarovancev, s
355 868 zavarovanimi osebami. Na podlagi finančnih načrtov izdatkov za
leto 1966 bi potrebovali za kritje stroškov zdravljenja po zakonu v
zdravstvenem zavarovanju kmetov 58 101 000 dinarjev ali 5800 milijonov
starih dinarjev. Po izračunu republiškega sekretariata za finance pa
znaša katastrski dohodek kmetov zavarovancev 298 milijonov novih dinarjev.</p>
<p>Upravni odbor republiškega sklada za zdravstveno pozavarovanje je po
proučitvi različnih variant prišel do zaključka, da ne more biti
določena enotna prispevna stopnja za osnovno zdravstveno zavarovanje
kmetov v republiki, niti na katastrski dohodek niti ne na posamezno
gospodarstvo ali na zavarovano osebo iz naslednjih razlogov: enotne
prispevne stopnje na katastrski dohodek, ki bi znašala 19,49 %
katastrskega dohodka, za pokritje vseh stroškov osnovnega zdravstvenega
zavarovanja v- Sloveniji, ni mogoče predpisati, ker pokrijejo nekatere
skupnosti stroške že z nižjo prispevno stopnjo, na primer Kranj,
Maribor, Murska Sobota. Pri določitvi enotne prispevne stopnje na
posamezno gospodarstvo bi bila preveč obremenjena manjša posestva z
nizkim katastrskim dohodkov, saj bi morala, ne glede na velikost
kmetije, prispevati 498 novih dinarjev, obremenitev na zavarovano osebo,
ki bi znašala v republiškem merilu 163 dinarjev na zavarovano osebo, pa
bi najbolj prizadela zlasti manjšo, gospodarsko številnejšo družino.</p>
<p>Pri določitvi enotne prispevne stopnje bi prišlo do prelivanja sredstev
prav v obratni smeri kot je zaželeno. Gospodarsko slabše razvite
komunalne skupnosti bi morale pokriti bolj razvite. Enotna prispevna
stopnja bi bila mogoča le v primeru ene rizične skupnosti kmetov za vso
republiko, kar pa je v očitnem nasprotju z načelom samofinanciranja
komunalne skupnosti socialnega zavarovanja kmetov ali pa ob približno
enakih izdatkih na gospodarstvo oziroma na zavarovanca. Podatki kažejo,
da so izdatki precej večji na zavarovanca v razvitejših krajih, predvsem
tam, kjer imajo uvedeno razširjeno zavarovanje. Na primer v Ljubljani,
na področju komunalne skupnosti Ljubljana, porabijo na zavarovano osebo
222 novih dinarjev, v Murski Soboti samo 133 din, a v Mariboru pa le 127
novih dinarjev. Ob enotni republiški prispevni stopnji bi dobili
komunalni skupnosti Ljubljana 1 420 000 dinarjev in Celje 741 000
dinarjev iz pozavarovalnega sklada. V ta sklad pa bi prispevala
komunalna skupnost Maribor 2 260 000 dinarjev, Murska Sobota pa 1 375
000 in Kranj 666 000 din.</p>
<p>Upravni odbor za pozavarovanje je obravnaval tudi probleme zdravstvenega
zavarovanja na Primorskem. Zdravstvene in gospodarske razmere se na tem
področju precej razlikujejo od ostalih krajev. Nekatere bolezni, na
primer duševne- in tuberkuloza so na Primorskem bolj razširjene kot v
ostalih krajih, kar povzroča tudi večje stroške skladom za zdravstveno
zavarovanje. Kljub skrbnemu proučevanju teh problemov in ob iskanju
možnosti za prelivanje sredstev iz republiškega pozavarovalnega sklada,
nismo našli ustreznih meril za večje prelivanje sredstev. Spričo že prej
navedenih vzrokov pa bi z enotnimi merili iz pozavarovalnega sklada
dobile večja sredstva na primer Ljubljana in Celje, ki so prav gotovo v
boljšem položaju kot komunalne skupnosti v Gorici in Kopru. Kljub temu
pa bo le mogoče prispevati iz republiškega sklada za pozavarovanje
nekatere večje izdatke za bolezni, ki so razširjene na Primorskem bolj
kot drugod. V pozavarovalni sklad naj bi prispevale vse skupnosti pol
odstotka iz katastrskega dohodka. Iz pozavarovalnega sklada pa bi se
krilo nadpovprečne stroške za bolezni, in sicer le v tistih komunalnih
skupnostih, kjer imajo podpovprečni katastrski dohodek in to so prav
primorske komunalne skupnosti.</p>
<p>Upravni odbor republiškega sklada za zdravstveno pozavarovanje kmetov se
je po proučitvi različno izračunanih variant odločil za kombinirano
varianto prispevne stopnje, ki obsega: enotno stopnjo na katastrski
dohodek, to je 16 %, različen pavšalni prispevek na posamezno
gospodarstvo od 110 do 200 novih dinarjev, to kar je v predlogu
predloženo, ter minimalni skupni prispevek v višini 200 dinarjev, kadar
znašata prispevek iz katastrskega dohodka in od pavšalnega zneska na
gospodarstvo manj kot 200 din letno.</p>
<p>Glavna sredstva za osnovno zdravstveno zavarovanje bodo pobrana s
prispevkom od katastrskega dohodka, skoraj 80 % vseh sredstev bo iz
katastrskega dohodka. Razlog, da je enotna prispevna stopnja določena v
višini 16 % katastrskega dohodka, je v tem, da komunalne skupnosti v
Kranju, Mariboru in Murski Soboti praviloma že s 16% stopnjo krijejo vse
izdatke osnovnega zdravstvenega zavarovanja.</p>
<p>Pavšalni znesek, ki je različno določen po komunalnih skupnostih, pa bi
izravnal različno porabo v okviru pravic, ki jih nudi zavarovancem
osnovno zdravstveno zavarovanje. Z določitvijo najmanjšega prispevka 200
din pa se obvezuje za plačilo tega prispevka tudi tiste zavarovance, ki
bi plačali manj kot 200 din na gospodarstvo. Povprečna obremenitev v
Sloveniji je na gospodarstvo 498 din. Vsaka komunalna skupnost kmetov bi
z obema vrstama prispevka sama krila celotne izdatke.</p>
<p>Omenim naj, da smo na upravnem odboru skupaj s predstavniki Republiških
sekretariatov za gospodarstvo, finance in delo ter predstavniki
poslovnega združenja gozdnih gospodarstev temeljito obravnavali
plačevanje prispevkov katastrskega dohodka gozdnih površin. Ob podatkih,
ki so bili na razpolago, znaša katastrski dohodke od gozdnih površin, ki
so v lastnini kmetov, 3 milijarde dinarjev za približno 500 000 ha
gozdov, medtem ko za obdelovalno zemljo znafea za približno enako
površino 26 800 milijonov starih dinarjev, tako da bi od tega
katastrskega dohodka prišlo približno 480 milijonov dinarjev prispevka
od gozdov, ali če bi šli na blagovno proizvodnjo, približno 400 do 500
dinarjev na m3 .</p>
<p>Vsi navzoči so bili mnenja, da predpisovanje prispevka po katastru od
gozdnih površin ni najboljša rešitev in naj ostane le v prehodnem
obdobju, ker se letos z drugimi oblikami prispevkov ne more zagotoviti
reden pritok prispevkov iz dohodka v gozdarstvu. Do konca leta pa naj se
to vprašanje temeljito prouči in najde boljša merila pri predpisovanju
prispevkov od dohodkov iz gozdarstva.</p>
<p>Skladno z novimi razmerami bodo morali skladi zmanjševati stroške,
vendar ne na račun zdravstvenega varstva zavarovancev, ampak s
preverjanjem izdatkov pri dolgotrajnem zdravljenju težjih bolnikov. Med
njimi bo verjetno precejšnje število takih bolnikov, ki se zdravijo že
desetletja in je vprašanje, če so res kmečki zavarovanci. Pred uvedbo
kmečkega zdravstvenega zavarovanja so njihovo zdravljenje plačevale
občine in pa republika.</p>
<p>V ta namen je leta L960 prispeval republiški Izvršni svet dotacijo v
pozavarovalni sklad v znesku 150 milijonov dinarjev. Tudi občine so do
novega zakona prispevale precejšnje zneske za zdravljenje po 8. členu
prejšnjega zakona. Po novem zakonu pa je v celoti uvedeno
samofinanciranje, kar bo vplivalo ha poglobljeno iskanje tako imenovanih
notranjih rezerv.</p>
<p>V letu 1966 se bodo obremenitve zavarovancev povečale za več kot 100 %.</p>
<p>V četrtem proizvodnem okolišu bodo prispevki za zdravstveno zavarovanje
večji kot so znašale leta 1964 skupne obremenitve kmečkih proizvajalcev
z davkom vred. Tudi v ljubljanski komunalni skupnosti bo letos prispevek
za osnovno zdravstveno zavarovanje večji, kot je bil v prejšnjih letih
za osnovno in razširjeno zavarovanje. V teh povečanih prispevkih pa niso
vračunani primanjkljaji prejšnjih let, ki jih bo treba plačati. V
zaključnem računu so v preteklem letu znašali izdatki zdravstvenega
zavarovanja 47 757 000 novih dinarjev ali za 36 % več kot leta 1964.
Vseh dohodkov je bilo le 37 401 000 dinarjev ali za 18,7 % več.</p>
<p>Od tega so kmetje plačali približno 25 milijonov, občine 7,5 milijona,
ostalo pa so prispevali nekmetje lastniki zemlje. Ker niso bili kriti
izdatki z dohodki, je nastal primanjkljaj v višini 10 365 000 dinarjev,
če prištejemo k tej vsoti še primanjkljaje iz prejšnjih let, znese
celoten primanjkljaj iz osnovnega zdravstvenega zavarovanja v Sloveniji
11 526 000 novih dinarjev.</p>
<p>Navedeni podatki kažejo na težak finančni položaj skladov za zdravstveno
zavarovanje kmetov. Zaradi nepravočasnega plačevanja računov naraščajo
stroški, na primer zamudne obresti, stroški tožb in podobno. Lani je
bilo tega 31 milijonov starih dinarjev. Skoraj odveč pa je omenjati, da
neredno plačevanje zdravstvenih uslug povzroča zdravstvenim ustanovam,
ambulantam in bolnicam velike finančne težave.</p>
<p>Spričo takega stanja v zdravstvenem zavarovanju se po mnenju upravnega
odbora za pozavarovanje pa tudi upravnih odborov komunalnih skupnosti
letos razmere ne bodo bistveno zboljšale. Nemogoče je v enem letu preiti
na popolno samofinanciranje in prevzeti dediščino preteklih let. V
nemajhni meri je takemu stanju botrovalo odlašanje s sprejemom
republiškega zakona o zdravstvenem zavarovanju. Zakon se je pripravljal
skoraj tri leta. K primanjkljajem pa so precej prispevale zapoznele
odmere prispevkov po novem katastrskem dohodku. V nekaterih občinah so
kmetje zvedeli za novi predpis šele v jeseni in celo v mesecu decembru.
Končno tudi občinske skupščine niso plačale svoje obveznosti za bolezni
po 8. členu starega zakona. Nekatere občinske skupščine so po ukinitvi
okrajev, ki so bili po zakonu pooblaščeni predpisati prispevke občinam
za kritje izdatkov pri zdravljenju nalezljivih bolezni po 8. členu, brez
zakonite podlage spreminjale oziroma črtale svoje obveznosti. Zato bi
bilo plačevanje primanjkljajev nujno podaljšati s premostitvenimi
krediti vsaj na tri leta in seveda ob istočasnem izterjevanju prispevkov
od tistih, ki jih niso plačali.</p>
<p>O problemih zdravstvenega zavarovanja so v zadnjih dneh obširno
razpravljali zavarovanci na dobro obiskanih volilnih zborih. Zavarovanci
se strinjajo, da plačujejo prispevke za osnovno zdravstveno zavarovanje.
Pripravljeni so plačati tudi razširjeno zavarovanje, kjer že obstoja.
Menijo pa, da je že čas, da se ustalijo razmere v zdravstvenem
zavarovanju. Kar naprej se govori o izgubah in povečujejo prispevki
tako, da zavarovanci ne vedo, kaj plačujejo. Zavarovanci zahtevajo, da
se predpiše v začetku leta take prispevke, ki bodo zadostovali za kritje
vseh stroškov zdravstvenega zavarovanja. Na zborih je precej kritike na
račun velikih podražitev zdravstvenih uslug, ki spravljajo sklade iz
leta v leto v težji položaj. Kljub povečanju dohodkov na vasi po
reformi, pa na zborih opozarjajo na številne primere ostarelih kmetov,
ki ne bodo sposobni plačevati tako visoke prispevke za zdravstveno
zavarovanje.</p>
<p>Na koncu mojega poročila prosim tovariše poslance, da glasujejo za odlok
o soglasju k sklepu upravnega odbora za zdravstveno poza varovanje o
določitvi stopnje oziroma višine prispevka za osnovno zdravstveno
zavarovanje kmetov za leto 1966. Hvala lepa.</p>
<p>Predsednik Tine Remškar: Hvala. Ali želi predstavnik odbora besedo?
(Ne.) Ali želi predstavnik zakonodajno-pravne komisije dati
obrazložitev? (Ne.) Želi predstavnik Izvršnega sveta besedo? (Ne.)
Pričenjam razpravo.</p>
<p>Besedo ima Magda Kočar.</p>
<p>Magda Kočar: Tovarišice in tovariši poslanci! Kot poslanka iz
kmetijskega področja občine Celje sem se udeležila zborov kmetov, ki so
volili svoje predstavnike v komunalne skupnosti socialnega zavarovanja.</p>
<p>Kmetje so na teh sestankih podrobno obravnavali zakon o socialnem
zavarovanju kmetov. Zal so dajali nanj pripombe šele sedaj, ker prej
tega zakona s kmeti nismo mogli do podrobnosti obravnavati, ker je bilo
za obravnavo zelo malo časa. Precej ostre kritike so bile izrečene na
račun samega zakona, še bolj pa na višino prispevka, katerega predlog
danes obravnavamo.</p>
<p>Imam za svojo dolžnost, da Skupščini poročam o stališčih kmetov, svojih
volivcev in da sporočim njihove pripombe k višini prispevka za socialno
zavarovanje in hkrati s tem posredujem nekatere probleme našega,
predvsem višinskega kmeta, kateremu je kmetovanje edini vir dohodkov in
je precej obremenjen z dajatvami.</p>
<p>Eden glavnih pomislekov glede višine prispevka je bilo vprašanje, če so
zdravstvene storitve, ki jih kmetje dobivajo in če je njihova dejanska
cena realna oziroma, če obstaja eventualna možnost zmanjšanja
administrativnih stroškov zavodov za socialno zavarovanje. Pri tem je
bilo poudarjeno tudi vprašanje, ali je bilo potrebno v zavodih za
socialno zavarovanje uvesti nove evidence, ki bodo vsak zavod stale
nekaj milijonov starih dinarjev.</p>
<p>Nadalje je bila dana pripomba k osnovni stopnji zdravstvenega
zavarovanja, ki se določa po enotni stopnji tudi od katastrskega dohodka
gozdov, ne glede na možnost poseka lesa, ki je pa seveda odvisen od
gozdnih gospodarstev. Ne mislim razpravljati o vprašanju razlike v ceni,
ki jo dobi kmet za prodan les in o ceni, po kakršni se les prodaja.</p>
<p>Katastrski dohodek zemljišč se je v naši občini povečal v lanskem letu v
povprečju za 250 %, v petih bonitetnih razredih pa celo od 288 do 341 %,
prispevek za zdravstveno zavarovanje kmetov se povečuje preko 100 %,
predvsem še sedaj, ko so se ukinili prispevki občin in pa kmetov dolevcev.</p>
<p>Prodajna cena kmetijskih pridelkov se tudi po reformi ni toliko
povečala, kot so se povečale njihove dajatve. Bistveno se tudi ni
povečala odkupna cena živine, pač pa so se bistveno povečale cene
krmilom tako, da kmet res ni v tako rožnatem položaju, kakor se
marsikdaj predvideva.</p>
<p>Ugotovitev, da je kmečka zasebna proizvodnja v preteklem letu nasproti
letu 1964 v Socialistični republiki Sloveniji padla za 9 %, ni
razveseljiva, predvsem ne v situaciji, ko želimo uvažati čimmanj
prehrambenih proizvodov in vemo, da nam tudi naše kmetijske delovne
organizacije ne dajo dovolj kmetijskih proizvodov niti za prehrano niti
za prehrambeno predelovalno industrijo in smo zato vezani na uvoz. Vemo
pa, da bi nam boljša kmetijska proizvodnja tudi pripomogla k
stabilizaciji gospodarstva.</p>
<p>Kmetje se pritožujejo, da jim sadovnjaki ne rodijo več in imajo v zvezi
s tem določene pripombe. Pravijo, da bi v tem letnem času morali
opraviti zimsko škropljenje, ni pa v prodaji zimskih škropiv. Tovarne
imajo potrebna škropiva in priprave na zalogi, pa ne dajo jih v trgovsko
mrežo, ker čakajo na odobritev višjih cen. Vsako zavlačevanje
škropljenja bo imelo za posledico tako količinski kot kvalitetni izpad
sadne letine, poleg tega pa je ogroženo že tako slabo zdravstveno stanje
sadnega drevja v nekaterih predelih. Smatram, da je kritika kmetov zoper
tako poslovanje upravičena, in prosim Izvršni svet, da v tej zadevi
posreduje.</p>
<p>Naše kmetijske delovne organizacije bi morale povečati sodelovanje s
kmeti in jim zato nuditi tudi boljšo materialno osnovo. Zagotoviti bi
jim morale predvsem enakopravne pogoje pri sklepanju pogodb in
izpolnjevanju pogodbenih obveznosti. Često se trdi, da kmetje niso
pripravljeni sodelovati s kmetijskimi organizacijami, vendar je treba
ugotoviti, zakaj. Morda je temu kriv nepravilen pristop, morda slabo
obdelana zemlja nekaterih kmetijskih posestev, kar kmeta boli, saj vemo,
da mu je zemlja še vedno sveta, morda pa tudi nekateri drugi nepravilni
odnosi. Skratka, ugotoviti je treba vzroke in odstraniti posledice, pa
bo sodelovanje kmeta s kmetijskimi delovnimi organizacijami boljše.</p>
<p>Kmetje so pripravljeni povečati svojo proizvodnjo, toda le z motiko in
plugom tega ne zmorejo, zlasti ne višinski kmetje, kjer v veliki večini
ni mladih in močnih delovnih rok, kjer pa bi bili idealni pogoji za
živinorejo, s katero bi se lahko ukvarjali tudi starejši, slabotnejši
ljudje. Tej panogi gospodarstva bi se marsikateri kmet rad posvetil,
vendar so mu zato potrebni stroji, predvsem molzni stroji in kosilnice,
ki so uporabne predvsem v hribovitejših krajih. Za rešitev tega problema
bi bilo nujno potrebno dovoliti uvoz teh strojev po znižani carinski
stopnji, če domača industrija za proizvodnjo teh strojev ni rentabilna.
Morda bi bilo umestno proučiti možnost, da bi kmetje lahko dobili
hipotekarno posojilo za nabavo kmečkih strojev in plemenske živine.
Zasebnim proizvajalcem bi torej morali omogočiti produktivnejše delo in
večji zaslužek, tega pa brez mehanizacije ni mogoče doseči. Kmetje si to
želijo. Marsikje bi mladina ostala na kmetijah, če bi ji omogočili lažje
delo, boljšo ter večjo proizvodnjo z ustreznimi stroji.</p>
<p>Cesto se pri nas slišijo pomisleki glede upravičenosti privatne lastnine
proizvajalnih sredstev in se opozarja na nevarnost kapitalizacije vasi.
Smatram, da je že zakon o omejitvi zemljiške posesti preprečil možnost
kapitalizacije vasi, če pa kmet na tistem kompleksu zemlje, ki jo še
ima, pridela več in dobi več dohodka za svoje pridelke, menim, da je to
zanj in za družbo samo koristno. Prepričana sem, da je sodoben, moderen
in napreden proizvajalec na vasi, ki s svojim delom izboljša svojo
življenjsko raven na podlagi družbi danih dobrin, ni in ne more biti
političen problem v naši družbi. Pač pa je gospodarski in politični
problem danes, precejšnje število — ki pa žal še vedno raste — ostarelih
in za delo nesposobnih kmetov, ki životarijo ob skromni, za življenje ne
dovolj veliki podpori družbe, njihova zemlja pa propada in nima nikogar,
ki bi jo obdeloval. Prepričana sem, da je tako na Štajerskem kot na
Primorskem, kot tudi drugod po Sloveniji, večji del hribovskih kmetov v
času NOB nosil vsa bremena, ki mu jih je revolucija v tistem času
nalagala. Vem, da rešitev tega problema ni lahka, vendar pa menim, da
moramo k reševanju tega vprašanja pristopati intenzivneje kot smo doslej.</p>
<p>3. člen zakona o zdravstvenem zavarovanju kmetov oprošča plačila
prispevka za zdravstveno zavarovanje vse tiste kmete,, ki so bodisi v
delovnem razmerju ali invalidi ali pa upokojenci. Nakazano je bilo
mnenje, da bo ta člen pospešil migracijo za delo spospobnih kmetov v
industrijo, in to predvsem iz višinskih krajev, kjer so težki pogoji za
gospodarjenje in bodo člani, ki živijo s kmetom v njegovem skupnem
gospodinjstvu, in ki niso njegova ožja družina, na ta način ostali brez
zdravstvenega varstva, ker nimajo osnove niti za delavsko niti za kmečko
zavarovanje. Prav in potrebno je, da bo Socialistična zveza delovnega
ljudstva Slovenije o kmečkem problemu razpravljala tudi na kongresu, kot
je bilo razvidno iz dnevnega tiska. K rešitvi tega problema pa morejo
pripomoči tudi drugi republiški organi. Po podatkih, ki so jih navajali
kmetje, bo prispevek za zdravstveno zavarovanje precejšnja obremenitev,
predvsem na področjih, ki imajo neugodno starostno strukturo,
nemehanizirano obdelavo, slabo in izčrpano zemljo in zaradi tega nizek
katastrski dohodek, česar pa pri odmeri katastrskega dohodka občine ne
upoštevajo. Ne more biti ekonomsko močna nobena družbena skupnost, če
njene vasi ne gredo v korak z razvojem ostalih področij. Smatram, da bi
vsaka naša hribovska vas lahko bila interesantna za turizem, samo kmete
bi morali poučiti o delu v turistični dejavnosti in jim nuditi tudi
materialne možnosti za to.</p>
<p>Volivci mojega volivnega področja pozdravljajo solidarno kmečko
zavarovanje in so ga tudi pripravljeni plačevati, vendar so se izrekli
proti visoki stopnji prispevka prav zaradi tega, ker nimajo ustreznih
možnosti dohodka iz razlogov, katere sem prej navajala.</p>
<p>V ilustracijo še nekaj podatkov. Obremenitev kmeta v prvem proizvodnem
okolišu obsega 45 % občinskega davka in 16 % prispevka za socialno
zavarovanje, to je skupaj 61 % obdavčitve na katastrski dohodek, poleg
tega pa kmet plača še pavšal 13 000 din na gospodinjstvo. V drugem
proizvodnem okolišu znese ta obremenitev 37 % itd. Če naredimo te
izračune, pridemo do ugotovitve, da kmetu celo v prvem proizvodnem
okolišu, v ostalih pa še manj, ne ostane ničesar za razširjeno
reprodukcijo, njegovo celodnevno delo ter delo njegove družine pa niti
toliko, kolikor znaša povprečen osebni dohodek industrijskega delavca.</p>
<p>Zal mi amandmaja k temu predlogu ni bilo mogoče dati, zaradi tega, ker
je tak izračun preveč kompliciran, ker mi ni preostajalo časa, da bi se
pripravila na to. Ker so se volivci mojega volivnega področja izrekli
proti predloženi stopnji prispevka, tudi jaz ne morem zanj glasovati,
sicer pa sem tudi osebno prepričana, da je pri sedanjem gmotnem položaju
kmeta ta prispevek previsok in v nesorazmerju s tem, kar zanj dobi. Hvala!</p>
<p>Predsednik Tine Remškar: Prosim, kdo še želi besedo? (Ne javi se nihče.)
Če nihče ne želi razpravljati, zaključujem razpravo. Predlog odloka
dajem na glasovanje. Kdor je za, naj prosim dvigne roko! (Večina
poslancev dvigne roko.) Je kdo proti? (5 poslancev.) Se je kdo vzdržal
glasovanja? (12 poslancev.)</p>
<p>Ugotavljam, da je Republiški zbor sprejel predlog odloka o soglasju k
določitvi stopnje oziroma višine prispevka za osnovno zdravstveno
zavarovanje kmetov za leto 1966.</p>
<p>Prehajamo na 16. točko dnevnega reda, na obravnavo in sklepanje o
predlogu zakona o izvrševanju vzgojnih ukrepov.</p>
<p>Predlog zakona je Skupščini SR Slovenije predložil Izvršni svet in je za
svojega predstavnika določil Nado Majcen. Ali želi predstavnik fzvršnega
sveta dati k predlogu zakona še ustno obrazložitev? (Da.) Besedo ima
Nada Majcen.</p>
<p>Nada Majcen: Tovarišice in tovariši poslanci! Predlog zakona o
izvrševanju vzgojnih ukrepov je bil pripravljen na osnovi 5. in 7. člena
zakona o izvrševanju kazenskih sankcij, ki določata, da se vzgojni
ukrepi in financiranje le-teh, izvršujejo tako, kot to določi republiški
zakon. Čeprav gre za področje, ki sodi po ustavi v popolno zvezno
zakonodajo, je zakonodajalec smatral izvrševanje vzgojnih ukrepov za
specifično področje kazenskega prava, katerega ureditev je treba čimbolj
približati tistim, ki izvršujejo vzgojne ukrepe, hkrati pa prilagoditi
pogojem, v katerih se izvršujejo. Republika je s tem obvezana, da
uzakoni izkušnje, ki so se izoblikovale pri izvrševanju vzgojnih
ukrepov, katere je uvedla novela kazenskega zakonika že leta 1959, da
uredi še vedno nerešena, strokovno-metodološka in organizacijska
vprašanja, ter da zagotovi ustrezno financiranje izvrševanja vzgojnih
ukrepov. S predloženim zakonom, o katerem danes sklepamo, se
izpolnjujejo prej omenjene obveznosti. Vendar ne gre le za formalno
zadovoljitev navedenih obveznosti, ampak je bistvo v tem, da se utrjuje
in dopolnjuje politika kazensko-pravnega sistema pri obravnavi
mladoletnih storilcev kaznivih dejanj.</p>
<p>Predlog zakona upošteva izhodišča naše kriminalistične politike in
ostaja pri specifičnem obravnavanju mladih ljudi, kar v okviru dosedanje
kazenske zakonodaje pomeni utrditev in dopolnitev preventivnega dela na
tem področju. Da se zagotovijo ta izhodišča, je bil predlog zakona o
izvrševanju vzgojnih ukrepov predmet dolgotrajnega proučevanja in
razprav v posebni komisiji za pripravo tega zakona, ki je prejela mnenja
in stališča s 40 sestankov organov in organizacij. O njem sta bila
organizirana dva republiška in pet kazenskih posvetovanj s predstavniki
občinskih skupščin, organov in organizacij, zavodov in društev ter s
posameznimi strokovnjaki, ki so pri svojem delu neposredno vezani na
izvrševanje vzgojnih ukrepov, ali pa se s tem delom kakorkoli srečujejo.
Priprava predloga zakona je zahtevala razčiščevanje mnogih načelnih
družbenih in strokovnih vprašanj ter uskladitev mnenj organov
pravosodja, šolstva, notranjih zadev, socialnega varstva in nekaterih
družbeno-političnih organizacij v okviru republike in občinskih skupščin.</p>
<p>V obrazložitvi zakonskega predloga bi se dotaknila le nekaterih
pomembnejših vprašanj, ki so se kot osnovna pretresala v omenjenih
organih, organizacijah, Izvršnem svetu in skupščinskih odborih in s tem
dopolnila že podano pismeno obrazložitev.</p>
<p>Prva takšna skupina vprašanj se nanaša na probleme glede metode
izvrševanja vzgojnih ukrepov, na obseg, v katerem so zajeti v zakonskem
predlogu in odgovornost za njihovo izvrševanje.</p>
<p>Tako kot do sedaj sprejeti zakoni na področju kazenskega prava izhajajo
iz stališča, da mlad človek ni dokončno izoblikovana osebnost, sprejema
tudi ta zakonski predlog načelo varstva, pomoči in nadzorstva, kot
osnovno načelo, ki naj z ustreznimi metodami dela zagotovi oblikovanje
urejene osebnosti. Da se omogoči izvrševanje vzgojnih ukrepov v tem
smislu, predvideva predlog zakona že preizkušene metode dela, ki so jih
priporočile strokovne institucije, kot tudi kadri, ki so po svoji
izobrazbi in posebni usmerjenostjo usposobljeni zagotoviti pravilne
postopke. Ureditev metod dela, tako v splošnih določbah kot tudi pri
izvrševanju posameznih vzgojnih ukrepov, je bila nujna, ker to
zagotavlja sistematičnost v izvrševanju vzgojnih ukrepov na eni strani
in obvezuje izvrševalce k enotno urejenemu, organiziranemu in strokovno
priznanemu delu, na drugi strani pa jim temeljne metodološke določbe
omogočajo izpopolnitev lastnih pravnih aktov in programov dela. Pravna
ureditev metod dela pa je pomembna tudi kot oblika zaščite obravnavanih
mladoletnikov, katerih usodo ni mogoče prepustiti subjektivnim mnenjem
in odločitvam posameznikom. Metodološke postopke pa ni bilo mogoče v
določbah do podrobnosti konkretizirati, ker bi s tem onemogočili
reševanje določenih vprašanj s pomočjo statutov in drugih splošnih aktov
organov in zavodov, ki neposredno odgovarjajo za izvrševanje vzgojih
ukrepov. Zato . so v predlogu zakona obdelani le tisti, ki so pravno in
strokovno sprejemljivi in so osnova za poglobljeno delo vseh odgovornih.</p>
<p>Odgovornost za izvrševanje vzgojnih ukrepov je zaupana organom sodstva,
šolstva, notranjih zadev, socialnega varstva, posameznim zavodom in
drugim organom ter organizacijam, katerih pomoč je potrebna pri
izvrševanju te dejavnosti. Samo dejstvo, da je zelo velik del
izvrševanja posameznih vzgojnih ukrepov zaupan organom socialnega
varstva, ki sodelujejo v postopku z mladoletnimi storilci kaznivih
dejanj od samega začetka obravnave mladoletnika, zahteva, da se za
njihovo dejavnost nameni večji del prispevkov za izvrševanje vzgojnih
ukrepov. V zakonskem predlogu se tudi predvideva, da za izvrševanje
vzgojnih ukrepov skrbi predvsem Republiški sekretariat za zdravstvo in
socialno varstvo, pri katerem naj deluje komisija, ki rešuje vsa skupna
vprašanja in skrbi za koordinirano delo. S tem pa se seveda ne odvezuje
vse ostale organe, da nastopajo kot nosilci dejavnosti pri posameznih
vzgojnih ukrepih, kot tudi pri reševanju skupnih vprašanj.</p>
<p>V drugo skupino vprašanj sodi problem financiranja izvrševanja vzgojih
ukrepov in možnosti ter pogojev za njihovo izvrševanje. Predlagani način
financiranja izvrševanja vzgojnih ukrepov izhaja iz načela, da stroške
izvrševanja vzgojnih ukrepov nosijo tisti, ki so po pozitivni zakonodaji
in splošnih moralno-etičnih normah odgovorni za pravilno vzgojo in
vzrejo otrok ter mladine. Zato se stroški izvrševanja vzgojnih ukrepov
delijo med starše, občinske skupščine in republiko. S tem načinom
financiranja se želi doseči zainteresiranost vseh odgovornih, da
odpravljajo vzroke nastajanja družbeno negativnih pojavov tako, da
preusmerijo svojo dejavnost od dosedanje prakse zdravljenja nastalih
problemov, v preprečevanje in omejevanje negativnih pojavov med mladino.
Vsi izračuni namreč kažejo, da so stroški za izvrševanje posameznih
vzgojnih ukrepov v primerjavi s stroški preventivnega ukrepanja izredno
veliki in se gibljejo v razmerju 1 : 20 ali celo 1 : 40. En mladoletnik
v vzgojnem zavodu nas stane toliko kot 20 ali pa 40 mladoletnikov, ki
so, odvisno od stopnje iztirjenosti, pod strožjim nadzorstvom; ali en
mladoletnik v vzgojnem zavodu nas stane, po podatkih disciplinskega
centra Maribor, toliko kot 47 mladoletnikov v disciplinskem centru. V
predlogu zakona je zato predvideno, da stroške izvrševanja ukrepov, ki
se jih izreka osebnostno manj motenim mladoletnikom, to je bivanja v
disciplinskem centru in strožje nadzorstvo, krijejo starši in občinske
skupščine. Da se njihova skrb v celoti usmeri v tako pravočasno
ukrepanje, se jih ne odveže od prispevanja k stroškom zavodskih oblik
varstva, pri katerih nosijo starši in občinske skupščine stroške oskrbe
in nastanitve, stroške šolanja in drugih strokovnih služb v vzgojnih
zavodih pa nosi republika, ker je zavod po svoji dejavnosti edini v
republiki.</p>
<p>Velik preventiven pomen v skrbi za mladoletnike ima tudi izenačenje
načina financiranja vzgojno-poboljševalnega doma, ki ga je do sedaj
financirala le republika, s financiranjem ostalih vzgojnih zavodov. To
bo vplivalo na še intenzivnejše ukrepanje občinskih organov in staršev v
smeri, ki izključuje potrebo po zavodskem varstvu. Izenačenje načina
financiranja vzgojno poboljševalnega doma bo nekoliko bolj obremenilo
proračune zlasti tistih občinskih skupščin, ki imajo večje število
gojencev v vzgojno-poboljševalnih domovih. To so predvsem mestne in bolj
razvite občine, kjer je število družbeno neprilagojene mladine večje in
je na njihovem območju tudi sicer nujno potrebno intenzivnejše
preventivno delo.</p>
<p>Postavljena načela financiranja so občinske skupščine v celoti sprejele.
Skrbi jih le prispevek za gojence v vzgojno-poboljševalnem domu v 1966.
letu. Na sestanku s predstavniki občinskih skupščin, ki imajo 3 in več
gojencev v vzgojno-poboljševalnem domu, so predstavniki pokazali
pripravljenost, da z natančnim pregledom mladoletnikov v zavodih in s
preusmeritvijo varstva v rejniške družine in z drugimi primernimi ukrepi
ter v sodelovanju z republiškimi organi in vzgojno-poboljševalnimi
domovi sami premostijo težave, ki bi jih to načelo povzročilo v letu 1966.</p>
<p>Nova obveznost teh občin se lahko nekoliko zmanjša s prispevki staršev.
Do sedaj, ko obveznost staršev ni bila zakonsko določena, so starši
prispevali le 15 % k stroškom izvrševanja zavodskih ukrepov. Po mnenju
nekaterih sodnikov in na osnovi drugih ugotovitev, ki kažejo, da vedno
več obravnavanih mladoletnikov izhaja iz materialno dobro situiranih
družin, naj bi bil prispevek staršev večji. Po podatkih sodnika za
mladoletnike Občinskega sodišča v Ljubljani lahko prispeva oskrbne
stroške več kot polovica staršev.</p>
<p>Ob koncu je nujno potrebno, da se dotaknem še vprašanja, ki je bilo
osrednje na vseh obravnavah, to je materialne baze oziroma splošnih
pogojev in možnosti za izvrševanje predloženega zakona. Pri reševanju
tega vprašanja moramo izhajati iz dejstva, da so mnoga določila
predloženega zakona sestavni del že prej sprejetih zakonov, kot
kazenskega zakonika, zakona o kazenskem postopku in zakona o izvrševanju
kazenskih sankcij, ki jih izvajamo že celih 6 let. Zato bi bilo napačno
in do nekaterih občinskih skupščin krivično, če bi trdili, da niso
pokrenile ničesar za reševanje te problematike. Njihova prizadevanja so
se velikokrat ustavljala pri materialnih možnostih, vendar problematika
ni bila črtana z dnevnega reda in je redka občinska skupščina v
Sloveniji, ki ne bi obravnavala problemov družbeno neprilagojenih otrok
in mladine kot posebne točke dnevnega reda na svojih zasedanjih. Zato je
po 6 letih prizadevanj in mnogih naporih raznih organov, organizacij in
posameznikov treba ugotoviti, da je bil storjen korak naprej, ki nas
obvezuje k utrjevanju doseženega in k urejanju vprašanj, ki so še
odprta. Težak je položaj služb, predvsem socialno-varstvenih v nekaterih
občinah, vendar ga je treba reševati s stališča obravnavanja in odnosa
do socialnih služb. Zaradi obsežnih in zahtevnih nalog te službe ni
mogoče več obdržati na nivoju razdeljevalcev družbene pomoči. Zaradi
tega je začasna komisija Skupščine SR Slovenije za ugotavljanje družbeno
negativnih pojavov, ki sta jo ustanovila na skupni seji Republiški in
Organizacijsko-politični zbor, ob široki obravnavi teh problemov, meseca
marca lani, izdelala informacijo o negatavnih pojavih med mladino, ki jo
je Izvršni svet poslal občinskim skupščinam še pred proračunsko
razpravo. Obenem je komisija začela s proučevanjem potrebnih ukrepov in
z neposrednim kontaktiranjem z občinskimi skupščinami, s katerimi je
treba razčiščevati vprašanja, ki zadevajo delo in organizacijo vseh
odgovornih služb.</p>
<p>Težji je problem zavodskega varstva otrok in mladine, ki se ga je v
celoti pomanjkljivo reševalo. Mislim, da je utemeljena trditev, da za
situacijo, ki je nastala v vzgojnih zavodih, ni iskati vzrokov le v
pomanjkanju materialnih sredstev in v nastanitvenih razmerah. Veliko
večji problem je v notranji organizaciji in delu teh zavodov ter v
izboru zaposlenega kadra. Zato sta program, ki ga je izdelala omenjena
komisija in na podlagi njega pripravljeni akcijski program Izvršnega
sveta glede dela in materialnih vlaganj v letu 1966 usmerjena v
saniranje neurejenih razmer v zavodih in v ukrepanje za odpravo
problemov, ki jih je mogoče deloma rešiti že v letošnjem letu.</p>
<p>Ob reševanju problemov materialne baze za izvrševanje vzgojnih ukrepov
je treba ugotoviti, da je pomanjkanje materialnih sredstev dokaj pereče.
Vendar se vprašujem, na katerem področju tega problema ni. Hkrati pa ne
moremo zanikati dejstva, da so vzroki za tako stanje tudi v nekaterih
pravno neurejenih vprašanjih financiranja, v metodah dela in v nejasno
opredeljeni odgovornosti za delo, zaradi česar so izostali tudi tisti
organizacijski ukrepi, ki ne potrebujejo dodatnih materialnih sredstev,
omogočajo pa boljše in učinkovitejše delo, kot na primer: organizacija
služb na mestnih območjih, neizdelani predpisi glede strokovnega dela in
poslovanja vzgojnih zavodov, pomanjkljiva mobilizacija in udeležba
družbenih organizacij, strokovnih društev in drugih pri reševanju teh
problemov.</p>
<p>Razprave, ki jih je sprožila priprava zakonskega predloga, so vplivale
na pospešeno reševanje nekaterih pomanjkljivosti. Program dela Izvršnega
sveta in njegovih organov za leto 1966, srednjeročni program dela in
materialnih vlaganj, ki ga pripravlja že omenjena komisija, in
pripravljenost občinskih skupščin, da s svojo dejavnostjo sodelujejo pri
iskanju možnosti za reševanje teh problemov, kar je jasno prišlo do
izraza že na prejšnjih posvetovanjih, kot tudi na tem zadnjem
posvetovanju s predstavniki nekaterih občinskih skupščin, dajejo
garancijo za bodoče učinkovitejše reševanje problemov obravnavanega
področja.</p>
<p>Sprejetje predlaganega zakona ne bo vplivalo na spreminjanje drugih
predpisov, terjalo pa bo izredno prizadevnost pri oblikovanju statutov
in drugih splošnih aktov ter sodelovanje republiških organov, občinskih
skupščin, strokovnih in družbenih organov ter organizacij, kakor tudi
staršev. Tako usmerjena dejavnost bo zagotovila dosego smotrov
predlaganega zakona, ki naj s preusmeritvijo v preprečevanje družbeno
negativnih pojavov pospeši tudi splošno skrb za mlado generacijo.</p>
<p>Predlagam zboru, da predlog zakona sprejme.</p>
<p>Predsednik Tine Remškar: Predlog zakona sta obravnavala odbor za
organizacijsko-politična vprašanja Republiškega zbora in
zakonodajno-pravna komisija Skupščine. Zboru sta predložila pismeni
poročili. Ali želita predstavnika odbora oziroma komisije dati še ustno
obrazložitev. (Ne želita.)</p>
<p>Zato pričenjam razpravo. Prosim želi kdo besedo? (Ne javi se nihče.) Če
nihče, zaključujem razpravo in prosim predstavnika odbora za
organizacijsko-politična vprašanja, da se izjavi o amandmaju
zakonodajno-pravne komisije k 25. členu. (Se strinja.) Hvala. Ker so
amandmaji na ta način usklajeni, prehajamo na glasovanje o zakonskem
predlogu. Kdor je za predloženi zakon, naj prosim dvigne roko. (Vsi
poslanci dvignejo roko.) Hvala. Je kdo proti? (Nihče.) Se je kdo
vzdržal? (Nihče.)</p>
<p>Ugotavljam, da je Republiški zbor soglasno sprejel predlog zakona o
izvrševanju vzgojnih ukrepov.</p>
<p>Prehajamo na 17. točko dnevnega reda, na obravnavo in sklepanje o
predlogu zakona o arhivskem gradivu in o arhivih.</p>
<p>Predlog zakona je Skupščini SR Slovenije predložil Izvršni svet in je za
svojega predstavnika določil Borisa Lipužiča. Ali želi predstavnik
Izvršnega sveta predlog zakona še ustno obrazložiti? (Da.) Prosim.
Besedo ima tovariš Boris Lipužič.</p>
<p>Boris Lipužič: Tovarišice in tovariši poslanci! K podrobni in obširni
obrazložitvi, ki je predlogu priložena, želim dodati le naslednje:</p>
<p>Republiški zakon o arhivskem gradivu in o arhivih je potrebno sprejeti
zato, ker to zahteva splošni zakon o arhivskem gradivu, ki ga je
sprejela Zvezna skupščina že v novembru 1964, kakor tudi zato, ker je to
eden izmed temeljnih ukrepov za ureditev arhivske službe v SR Sloveniji.</p>
<p>V letu 1964 je o stanju arhivske službe razpravljal Prosvetno-kulturni
zbor Skupščine SR Slovenije, ki je v izčrpni obravnavi ugotovil, da je
zasnova dana v gradivu, ki je bilo predloženo zboru in ki je lahko
podlaga za urejanje arhivske službe in za njen nadaljnji razvoj v naši
republiki. Zbor je tudi menil, da je na podlagi splošnega zveznega
zakona treba sprejeti ustrezni republiški predpis.</p>
<p>Neurejenost tega področja nujno zahteva pravno ureditev te službe.
Arhivsko gradivo se marsikje po nepotrebnem kopiči in postaja ovira pri
delu. Hkrati prihaja v neuporabno stanje, njegovi odvečni deli pa niso
odbrani za industrijsko predelavo; ponekod pa se gradivo brez strokovne
izbire nekritično uničuje. S tem nastaja večkrat velika gmotna škoda,
saj marsikje izginjajo tudi gradbeni načrti obstoječih stavb,
dokumentacija za premoženjsko-pravne zahtevke do inozemstva, razni
elaborati, študije, analize in podobno.</p>
<p>Predlog zakona predstavlja ustrezni okvir za ureditev arhivske službe
oziroma varstva arhivskega gradiva.</p>
<p>Za izvajanje zakona v najširšem smislu niso potrebna nikakršna
pomembnejša dodatna sredstva. Izboljšanje kvalitete dela, mreže arhivov
in načina hranjenja arhivskega gradiva pa bo vsekakor odvisno od
materialnih možnosti. To lahko uresničujemo postopoma glede na
razpoložljiva sredstva. Zakon bo v predloženem besedilu koristen tudi,
če ne bi povečali sredstev, ki so namenjena za arhivsko službo.</p>
<p>Z ureditvijo in razširitvijo področja delovanja sedanjih arhivov bi
breme za njihovo vzdrževanje enakomerneje porazdelili na občine, celotna
služba bi se trdneje povezala, v svojem delu pa bi se lahko opirala na
konkretne predpise.</p>
<p>Predlagani zakon je na seji 14. februarja že sprejel Prosvetno-kulturni
zbor Skupščine SR Slovenije in zato predlagam Republiškemu zboru, da
predlog zakona sprejme skupaj z amandmaji, ki so sestavni del zakonskega
predloga. Hvala lepa.</p>
<p>Predsednik Tine Remškar: Predlog zakona sta obravnavala odbor za
prosveto in kulturo Republiškega zbora in pa zakonodajno-pravna komisija
Skupščine. Oba sta dala pismeni poročili. Ali želita predstavnika odbora
oziroma komisije dati še ustno obrazložitev? (Ne.)</p>
<p>Pričenjam razpravo. Kdo želi besedo? (Ne javi se nihče.) Če se k besedi
nihče ne javlja, prosim predstavnika odbora, da se izjavi glede
amandmajev zakonodajno-pravne komisije.</p>
<p>Kristina Lovrenčič: Odbor se strinja z amandmaji zakonodajno-pravne
komisije.</p>
<p>Predsednik Tine Remškar: Ali se z amandmaji k 39. členu strinja tudi
predstavnik Izvršnega sveta? (Se strinja.) Hvala.</p>
<p>Želi še kdo besedo? (Ne javi se nihče.) Če ne, zaključujem razpravo in
dajem predlog zakona na glasovanje. Kdor je za predlog zakona, naj
prosim dvigne roko. (Vsi poslanci dvignejo roko.) Hvala. Je kdo proti?
(Nihče.) Se je kdo vzdržal? (Nihče.)</p>
<p>Ugotavljam, da je Republiški zbor soglasno sprejel predlog zakona o
arhivskem gradivu in o arhivih.</p>
<p>Prekinjam razpravo in odrejam pol ure odmora.</p>
<p>(Seja je bila prekinjena ob 10.05 in se je nadaljevala ob 10.50.)</p>
<p>Predsednik Tine Remškar: Prehajamo na 18. točko dnevnega reda, na
obravnavo in sklepanje o zaključnih računih in finančnih načrtih
republiških skladov, in sicer: cestnega sklada SR Slovenije, sklada SR
Slovenije za šolstvo, sklada SR Slovenije za pospeševanje kulturnih
dejavnosti in vodnega sklada SR Slovenije.</p>
<p>Cestni sklad SR Slovenije je določil za svojega predstavnika Alojza
Zoklja. sklad SR Slovenije za šolstvo je za svojega predstavnika določil
Mirka Tuška, sklad SR Slovenije za pospeševanje kulturnih dejavnosti je
za svojega predstavnika določil Slavka Bohanca, vodni sklad SR Slovenije
pa je za svojega predstavnika določil Ivana Rosa.</p>
<p>Zaključne račune in finančne načrte so obravnavali:</p>
<p>— cestnega sklada SR Slovenije, odbor za proizvodnjo in promet, ki je za
svojega predstavnika določil inž. Rafaela Barago;</p>
<p>— sklada SR Slovenije za šolstvo in sklada SR Slovenije za pospeševanje
kulturnih dejavnosti, odbor za prosveto in kulturo, ki je za svojega
predstavnika določil Janeza Štera;</p>
<p>— vodnega sklada SR Slovenije, odbor za urbanizem, stanovanjsko
izgradnjo in komunalne zadeve, ki je za svojega poročevalca določil
Milana Kristana.</p>
<p>\</p>
<p>Ker Skupščina SR Slovenije potrjuje oziroma daje soglasje k zaključnemu
računu in finančnemu načrtu cestnega sklada SR Slovenije in sklada SR
Slovenije za šolstvo, sta pristojna odbora predložila tudi ustrezne
predloge odlokov. Te predloge odlokov je obravnavala tudi
zakonodajno-pravna komisija, ki je dala svoja pismena poročila.</p>
<p>Vse gradivo v zvezi s to točko dnevnega reda je bilo na podlagi 109.
člena začasnega poslovnika Republiškega zbora predloženo Izvršnemu
svetu, ki je določil za svojega predstavnika pri obravnavi cestnega
sklada SR Slovenije, Sveta Kobala, pri obravnavi sklada SR Slovenije za
šolstvo in sklada SR Slovenije za pospeševanje kulturnih dejavnosti
Borisa Lipužiča, in pri obravnavi vodnega sklada SR Slovenije Ermina
Kržičnika.</p>
<p>Preden preidemo na obravnavo zaključnih računov oziroma finančnih
načrtov posameznih skladov, bi predlagal, da se predstavniki oziroma
poročevalci prijavijo k razpravi brez posebnega poziva.</p>
<p>Prehajamo na obravnavo in sklepanje o predlogu odloka o potrditvi
zaključnega računa cestnega sklada SR Slovenije za leto 1965. Prosim,
kdo želi besedo? (Ne javi se nihče.) Ker se nihče ne javlja, zaključujem
razpravo in dajem predlog odloka na glasovanje. Kdor je za predloženi
odlok, naj prosim dvigne roko. (Vsi poslanci dvignejo roko.) Se je kdo
vzdržal? (Nihče.) Je kdo proti? (Nihče.)</p>
<p>Ugotavljam, da je Republiški zbor soglasno sprejel predlog odloka o
potrditvi zaključnega računa cestnega sklada SR Slovenije za leto 1965.</p>
<p>Prehajamo na obravnavo in sklepanje o predlogu odloka o soglasju k
finančnemu načrtu cestnega sklada SR Slovenije za leto 1966. Kdo želi
besedo? Besedo ima Milan Klemenčič.</p>
<p>Milan Klemenčič: Tovarišice in tovariši poslanci! Dovolite mi, da
spregovorim nekaj besed o izgradnji mejnega mostu v Gornji Radgoni.</p>
<p>Most na reki Muri v Gornji Radgoni, mejni most med Jugoslavijo in
Avstrijo, je ena najpomembnejših turističnih vpadnic v vzhodnem delu
Slovenije, poleg Šentilja pri Mariboru. V času turistične sezone v
veliki meri razbremenjuje preveč obremenjen obmejni prehod v Šentilju.
Mednarodni obmejni prehod Radkersburg—Gornja Radgona je na
štajersko-koroškem predelu Slovenije po številu prehodov na drugem
mestu, za Šentiljem, v maloobnejnem prometu pa je celo na prvem mestu.</p>
<p>Železobetonski most čez Muro je bil ob koncu vojne porušen, po
osvoboditvi pa je bil obnovljen kot lesen provizorij, ki ima le 3 m
široko cestišče. Zaradi kritičnega stanja, v katerem je ta most danes,
je avtobusni in tovorni promet preko mostu že dalj časa prepovedan. To
je za mednarodni obmejni prehod nevzdržno, saj lahko most malo večja
voda odnese in bi tako ostali na tej stični točki med Jugoslavijo in
Avstrijo brez prometne povezave. Avstrijci gradijo od Dunaja prek
Dunajskega novega mesta, Gradiščanske proti Radgoni novo turistično
avtomobilsko cesto. Razdalja Dunaj—jugoslovanska meja se bo z
dograditvijo turistične ceste zmanjšala za približno 70 km.</p>
<p>O gradnji novega mostu v Gornji Radgoni je že razpravljal Zvezni izvršni
svet, o tem je bilo govora tudi ob obisku predsednika republiškega
Izvršnega sveta v Gradcu pri štajerskem deželnem glavarju dr. Krajnerju;
o tem so bili razgovori lani oktobra, ko se je dr. Krajner mudil na
uradnem obisku v Sloveniji. V novoletnem intervjuju štajerskega
deželskega glavarja in generalnega konzula republike Avstrije v
Ljubljani je bila med drugim izražena slovenski in jugoslovanski
javnosti želja, da se v letošnjem letu prične z gradnjo mostu na reki
Muri med Gornjo Radgono in Radkersburgom.</p>
<p>Uresničitev teh sugestij bi imela za posledico še večjo povezanost obeh
sosednjih držav. Ureditev tega močnega mednarodnega prehoda v Gornji
Radgoni pa bi hkrati predstavljala veliko pridobitev za naš turizem.
Zato predlagam, da se sredstva v višini 4,5 milijona N din predvidena v
finančnem načrtu cestnega sklada SR Slovenije za 1966, pusti
nedotaknjena in uporabi izključno v namene, kot je to v finančnem načrtu
predvideno. Hkrati apeliram na republiški Izvršni svet, da ukrene vse
potrebno, da jugoslovansko-avstrijska mešana komisija, sestavljena iz
ekspertov, pripravi potrebno tehnično dokumentacijo za gradnjo mostu,
ker menim, da z rešitvijo tega problema ne bi smeli odlašati.</p>
<p>Predsednik Tine Remškar: Želi še kdo besedo? (Ne javi se nihče.) Prosim,
da se predstavnik odbora izjavi o predlogu poslanca.</p>
<p>Inž. Rafael Baraga: Odbor se strinja s predlogom poslanca Milana Klemenčiča.</p>
<p>Predsednik Tine Remškar: Želi še kdo besedo? (Ne javi se nihče.) Ker se
nihče ne javlja, zaključujem razpravo in dajem predlog odloka na
glasovanje. Kdor je za predlog odloka, naj prosim dvigne roko. (Vsi
poslanci dvignejo roko.) Je kdo proti? (Nihče.) Se je kdo vzdržal? (Nihče.)</p>
<p>Ugotavljam,, da je Republiški zbor soglasno sprejel predlog odloka o
soglasju k finančnemu načrtu cestnega sklada SR Slovenije za leto 1966.</p>
<p>Prehajamo na obravnavo in sklepanje o predlogu odloka o potrditvi
zaključnega računa sklada SR Slovenije za šolstvo za leto 1965. Prosim,
kdo želi besedo? (Ne javi se nihče.) Ker se nihče ne javlja, zaključujem
razpravo in dajem predlog odloka na glasovanje. Kdor je za, naj prosim
dvigne roko. (Vsi poslanci dvginejo roko.) Je kdo proti? (Nihče.) Se je
kdo vzdržal? (Nihče.)</p>
<p>Ugotavljam, da je Republiški zbor soglasno sprejel predlog odloka o
potrditvi zaključnega računa sklada SR Slovenije za šolstvo za leto 1965.</p>
<p>Prehajamo na obravnavo in sklepanje o predlogu odloka o soglasju k
finančnemu načrtu sklada SR Slovenije za šolstvo za leto 1966. Prosim,
kdo želi besedo? (Ne javi se nihče.) Ker se nihče ne javlja, zaključujem
razpravo in dajem predlog odloka na glasovanje. Kdor je za, naj prosim
dvigne roko. (Vsi poslanci dvignejo roko.) Je kdo proti? (Nihče.) Se je
kdo vzdržal? (Nihče.)</p>
<p>Ugotavljam, da je Republiški zbor soglasno sprejel predlog odloka o
soglasju k finančnemu načrtu sklada SR Slovenije za šolstva za leto 1966.</p>
<p>Prehajamo na obravnavo zaključnega računa in finančnega načrta sklada SR
Slovenije za pospeševanje kulturnih dejavnosti. Kdo želi besedo? (Ne
javi se nihče.) Če se nihče ne javlja, zaključujem razpravo in ker ni
pripomb, ugotavljam, da se strinjamo s predloženim zaključnim računom za
leto 1965 in s finančnim načrtom sklada SR Slovenije za pospeševanje
kulturnih dejavnosti za leto 1966.</p>
<p>Prehajamo na obravnavo zaključnega računa in finančnega načrta vodnega
sklada SR Slovenije. Besedo ima tovariš Milan Kristan.</p>
<p>Milan Kristan: Tovariši poslanci! Ko je odbor za urbanizem, stanovanjsko
izgradnjo in komunalne zadeve razpravljal o zaključnem računu za leto
1965 in o finančnem načrtu vodnega sklada za leto 1966, je ugotovil, da
so na področju vodnega gospodarstva določeni problemi, ki bi jih bilo
treba rešiti, če hočemo doseči, da bo gospodarjenje na tem področju
takšno, kot si ga želimo.</p>
<p>Odbor je predvsem ugotovil, da so nerešena vprašanja v zvezi s
predpisovanjem stopnje prispevkov oziroma prispevka samega in da občine
nimajo odgovornih organov za zbiranje vodnega prispevka. Zato se je na
primer zgodilo, da so za leto 1965 samo nekatere občine predpisale vodni
prispevek. Na drugi strani pa obstajajo problemi v zvezi z izterjavo in
evidenco prispevka ter drugim, tako da je odbor menil, da bi bilo
potrebno sprejeti določena stališča, ki so navedena v poročilu in na
katera bi rad ponovno opozoril.</p>
<p>Odbor za urbanizem, stanovanjsko izgradnjo in komunalne zadeve predlaga
Republiškemu zboru, da bi v zvezi z zaključnim računom vodnega sklada SR
Slovenije za leto 1965, finančnim načrtom za leto 1966 in organizacijo
poslovanja vodnega sklada sprejel naslednja stališča:</p>
<p>1. pospeši naj se sprejem republiškega zakona o vodah;</p>
<p>2. organizacija poslovanja in evidence glede odmere vodnega prispevka,
izdajanje odločb in izterjave ni organizirana v nekaterih občinah v
skladu z zakonskimi določili;</p>
<p>3. sekretariat za urbanizem naj zato organizira instruktažo na terenu
glede odmere, zbiranja in odvajanja vodnega prispevka in poskrbi, da
bodo občinske skupščine zagotovile take službe za vodno gospodarstvo v
občinah, da se bo vodni prispevek ugotavljal, odmerjal in odvajal tako,
kot to določajo predpisi;</p>
<p>4. vodni sklad SR Slovenije, ki je v letu 1966 prevzel nove naloge,
zlasti glede tekočega investicijskega vzdrževanja vodno-gospodarskih
objektov, mora tem nalogam prilagoditi tudi svojo organizacijo poslovanja.</p>
<p>Vodni sklad naj skrbi, da se bo uvedla ustrezna evidenca o obveznostih
za plačilo vodnega prispevka in o njihovi poravnavi.</p>
<p>Ker je vrednost osnovnih sredstev le približno ocenjena, naj vodne
skupnosti izdelajo popis in cenitev osnovnih sredstev za vse objekte, ki
jih upravljajo. Popis in cenitev osnovnih sredstev pa naj izvrši tudi
vodni sklad za tista osnovna sredstva, ki jih vzdržuje iz sredstev
vodnega prispevka.</p>
<p>Odločitve o gradnji investicijskih objektov bi morale sloneti na
preštudiranem in pa potrjenem srednjeročnem programu investicijskih
vodogradbenih del. Vodni sklad naj zato pospeši delo in izdelavo
takšnega programa in naj ga predloži Skupščini na vpogled.</p>
<p>Končno, za financiranje študij in raziskav naj se izdela poseben
program, ki naj upošteva naloge, namen in določi roke, v katerih je
treba študije oziroma elaborate izdelati. Program bi prav tako bilo
treba predložiti Skupščini na vpogled.</p>
<p>Predsednik Tine Remškar: Prosim, kdo želi besedo? Besedo ima Ivan Ros.</p>
<p>Ivan Ros: Tovarišice in tovariši poslanci! Upravni odbor vodnega sklada
SR Slovenije predlaga zaključni račun in finančni načrt Skupščini SR
Slovenije po obstoječih zakonskih predpisih le na vpogled. Toda tudi ob
tako postavljenih odnosih se upravni odbor vodnega sklada v polni meri
zaveda odgovornosti, ki izhaja iz doslednega izvajanja politike organa,
ki ga je izvolil.</p>
<p>Predloženi zaključni račun za leto 1965 in finančni načrt za leto 1966
je upravni odbor sklada na predlog odbora za urbanizem, stanovanjsko
izgradnjo</p>
<p>7</p>
<p>in komunalne zadeve dopolnil, uskladil je razlike, ki so obstajale med
njegovo in bančno evidenco in oba dokumenta v obrazložitvah še dopolnil.
Poslanci so prejeli prvotno predloženi in kasneje dopolnjeni zaključni
račun in finančni načrt. Dodatno k temu materialu bi obrazložil še
mnenja in zaključke, ki izhajajo iz poročila odbora za urbanizem,
stanovanjsko izgradnjo in komunalne zadeve, ki jih je zastopnik tega
odbora pravkar omenil.</p>
<p>Odbor je obširno razpravljal o problemu zaostanka vplačil vodnega
prispevka, o neažurnem odmerjanju tega prispevka, o pomanjkljivi, bolje
rečeno neobstoječi evidenci, in o tem, kako posamezni zavezanci ta
prispevek plačujejo. Odboru je nerazumljivo, da se zakonski predpisi, ki
jih je sprejela Skupščina SR Slovenije, dosledno ne izvajajo. V zvezi s
tem zahteva, da upravni odbor vodnega sklada in republiški sekretariat
za urbanizem storita vse potrebno v cilju, da se obstoječe
pomanjkljivosti odpravijo. Ponovno moram poudariti, da se je upravni
odbor sklada ves čas svojega obstoja trudil, da se zagotovi realna in
pravočasna odmera vodnega prispevka/ in na tej osnovi tudi redno
plačevanje prispevka. Na njegovo pobudo so bile organizirane razprave o
teh vprašanjih s pristojnimi republiškimi organi, prek vodnih skupnosti
pa je upravni odbor vodnega sklada pomagal občinskim skupščinam pri
ugotavljanju količin porabljene vode in pri izdelavi dokumentacije za
izdajo odločb o odmeri vodnega prispevka.</p>
<p>Ob ugotovitvah, da se zakonska določila tudi po teh ukrepih in
intervencijah povsod še niso v redu izvajala in da se z novim zakonom o
odmeri vodnega prispevka v letu 1966 uvaja zahtevnejše odmerjanje
vodnega prispevka od uporabljene ali onesnažene vode, je upravni odbor
sklenil na zadnji seji dvoje:</p>
<p>1. priporočiti republiškemu sekretariatu za urbanizem, da se izvrši
ustrezna inštruktaža pristojnih organov občinskih skupščin o odmeri
vodnega prispevka in</p>
<p>2. da pristojne vodne skupnosti tudi v bodoče nudijo občinskim organom
tehnično strokovno pomoč za izvedbo pravilne in pravočasne odmere
vodnega prispevka.</p>
<p>Na področju petih vodnih skupnosti je inštruktaža republiškega
sekretariata za urbanizem že izvedena, v prihodnjih dneh bo taka
inštruktaža izvedena še na preostalih dveh področjih vodnih skupnosti.
Glede evidence zavezancev vodnega prispevka se upravni odbor sklada
sicer strinja s stališčem službe družbenega knjigovodstva, ki trdi, da
ta ni potrebna, in da taka evidenca tudi z zakonom ni predpisana.
Kolikor je namreč odmera izvedena in odločbe o odmeri izdane, služba
družbenega knjigovodstva mesečno in dokončno ob predložitvi zaključnega
računa kontrolira vplačila, s tem pa je tudi podana garancija za redno
vplačilo vodnega prispevka. Dodatna evidenca bi povzročila novo,
nemajhno delo in stroške, ki dejansko niso utemeljeni. Upravni odbor
vodnega sklada meni, da je treba predvsem zagotoviti, da se zakonski
predpisi o odmeri in plačilu vodnega prispevka dosledno izvajajo, pri
čemer pa naj pristojne vqdne skupnosti tudi v bodoče nudijo občinskim
organom tehnično in strokovno pomoč.</p>
<p>Odbor nadalje izraža v svojem poročilu mnenje, da morajo v letnem
finančnem načrtu predvidene investicije izhajati iz srednjeročnega
plana; študije, raziskave in projekti pa morajo biti v okviru posebnega
programa. Tako priporočilo dejansko zahteva, da upravni odbor čimprej
sprejme omenjene programe. Upravni odbor sklada ima sicer že izdelan
program del, ki bi jih bilo treba izvesti zaradi izgradnje najnujnejših
varstvenih vodnih objektov, vključno z akumulacijami, s katerimi bi na
področju SR Slovenije uredili transport voda in odpravili ali znatno
omejili možnost vsakoletnih ali občasnih poplav. Za izgradnjo teh
objektov bi bilo potrebno nameniti okoli 270 milijonov novih dinarjev.
Za objekte v tem programu je potrebno že sedaj določiti prioritetni
vrstni red in na osnovi tega izdelati srednjeročni plan investicij in
analogno temu tudi program študij, raziskav in projektov. Predvidene
investicije v letu 1966, navedene v predloženem finančnem planu, že
izhajajo iz omenjenega programa in predstavljajo prioritetna dela tega
programa. Za te investicije je izdelana tudi vsa tehnična dokumentacija.
Upravni odbor je sklenil, da bo srednjeročni plan investicij in program
študij ter raziskav za dolgoročno obdobje sprejel že v prvi polovici
letošnjega leta in da bosta oba akta predložena Skupščini na vpogled in
oceno.</p>
<p>Odbor za urbanizem, stanovanjsko izgradnjo in komunalne zadeve je v
svojih razpravah zaključil, da je potrebno pospešiti sprejetje
republiškega zakona o vodah. Upravni odbor se pridružuje odboru z željo,
da bi se ta iniciativa odbora čimprej uresničila. Po sprejetju zveznega
zakona o vodah je ostalo odprto precej vprašanj in med njimi nekaj zelo
pomembnih, ki jih mora urediti republiški zakon.</p>
<p>V republiki Sloveniji imamo sedaj 7 splošnih vodnih skupnosti, eno
podjetje za ureditev hudournikov, 5 vodnih skupnosti, ki se prav tako
ukvarjajo z gradbeno operativo in še večje število vodnih skupnosti brez
lastne gradbene operative. Vodne skupnosti bi morale svoje poslovanje
prilagoditi zahtevam temeljnega zakona o vodah do 31. marca 1965.
Republiški zakon bi moral določiti posamezna vodna območja, za katera se
ustanovi vodno-gospodarska organizacija s statusom gospodarske
organizacije in na katero se prenesejo osnovna sredstva. Obstojajo in
ustanavljajo pa se lahko tudi druge vodne organizacije. Vsa ta vprašanja
so ostala nerešena, kar povzroča negotovost pri vodnih skupnosti in pri
zaposlenih.</p>
<p>Z zakonom o odmeri vodnega prispevka je le delno rešeno financiranje na
področju vodnega gospodarstva. Pobiranje odškodnine za vzdrževanje
posebnih vodnih objektov, s katerimi se izvršujejo storitve in izgradnja
vodnih objektov posebnega pomena, ki se lahko gradijo tudi na podlagi
posebnega zakona ali odloka družbeno-političnih skupnosti, je ostalo
nerešeno, ker bi morala podrobnejša določila o pogojih za reševanje teh
vprašanj biti prav tako v republiškem zakonu.</p>
<p>Obseg dela in pristojnost republiškega vodnega sklada se po določilih
zvezanega zakona spreminja. Naloge upravnega odbora in odgovornosti se
znatno povečujejo, kar zahteva drugačno organizacijo poslovanja od
dosedanje. Nujno bi bilo zato treba izpopolniti in dopolniti statut
sklada. Ta pa mora temeljiti na republiškem zakonu. Ti in še drugi
momenti torej narekujejo čimprejšnje sprejetje republiškega zakona o vodah.</p>
<p>Odbor je izrekel pripombe tudi k ocenitvi vodnih objektov, ki se kot
osnovna sredstva prenašajo na vodno-gospodarske organizacije. Upravni
odbor je ugotovil, da so ocene teh sredstev dejansko nerealne. Enotne
metodologije za ocenitev ni in zato je upravni odbor naročil izdelavo
enotne metodologije, ki je zdaj že izdelana. Po zveznem zakonu o vodah
bi zvezni organ, pristojen za vodo, moral izdati natančnejša navodila za
oceno osnovnih sredstev. Obljubljeno je, da bodo ta navodila kmalu
objavljena. Takoj nato bo upravni odbor realiziral že sprejeti sklep o
ponovni in dokončni oceni osnovnih sredstev, ki</p>
<p>7*</p>
<p>predstavljajo tudi osnovo za pravilno razporejanje finančnih sredstev za
redno in investicijsko vzdrževanje varstvenih vodnih objektov. Pri
razporeditvi sredstev za te namene v finančnem načrtu za leto 1966 se
izhaja iz dosedanje ocene osnovnih sredstev ob osnovni postavki, da bi
se eventualna večja odstopanja ponovne ocene objektov od te ocene
upoštevalo pri rebalansu finančnega načrta.</p>
<p>Ob zaključku bi želel, tovarišice in tovariši poslanci, spregovoriti še
nekaj besed o planiranih investicijah v letu 1966.</p>
<p>Iz utemeljitve finančnega načrta je razvidna vrednost teh objektov,
njihov pomen, pogoji in čas izgradnje Upravni odbor sklada je skupno z
republiškim sekretariatom za urbanizem že razpravljal s predstavniki
zainteresiranih občinskih skupščin in delovnih organizacij o pomenu in
potrebi sodelovanja pri izgradnji varstvenih in posebnih vodnih
objektov. Dogovorjena je konstrukcija financiranja investicijskih
objektov na porečju Drave, Mure in Savinje. V tem tednu bodo taki
razgovori še na primorskem vodnem območju in nato še na porečju Save. Ce
bi na primer vodni sklad prevzel obveznost, da sam financira in izgradi
nove varstvene vodne objekte, kar je seveda iz ekonomskega in tudi
političnega vidika nesprejemljivo, bi se glede na sredstva, predvidena v
finančnem načrtu za leto 1966, program obrambe pred poplavami lahko
izvedel v 23 letih. Že po sedanjih dogovorih pa so lokalni
soinvestitorji na porečju Drave, Mure in Savinje pripravljeni k
sredstvom sklada v višini 7480 tisoč novih dinarjev prispevati 4480
tisoč novih dinarjev. S tako pritegnitvijo lokalnih sredstev bo seveda
predvideni program mogoče izvršiti v veliko krajšem času.</p>
<p>Kot izhaja iz utemeljitve, bo sklad prek natečaja odobraval tudi kredite
za izgradnjo čistilnih naprav. V odnosu na potrebe so sredstva sklada
sicer majhna, vendar bi se, v primeru, ko tudi ta sredstva vežemo s
soudeležbo, znatno povečala. Po nekaj letih, ko bi razpoložljiva
sredstva v vsakoletnem finančnem načrtu povečali še s soudeležbami in ko
bi se temu pridružile še anuitete od posojil, bi v SR Sloveniji
razpolagali s pomembnimi finančnimi sredstvi, ki bi omogočila hitrejšo
gradnjo teh izredno nujnih in potrebnih vodnih objektov.</p>
<p>Predsednik Tine Remškar: Prosim kdo še želi besedo? (Ne javi se nihče.)
Ker nihče, dajem predlog stališč oziroma sklepov odbora za urbanizem,
stanovanjsko izgradnjo in komunalne zadeve na glasovanje. Kdor je za,
naj prosim dvigne roko. (Vsi poslanci dvignejo roko.) Hvala. Kdo je
proti? (Nihče.) Se je kdo vzdržal? (Nihče.)</p>
<p>Ugotavljam, da se Republiški zbor strinja s predlogom #tališč in
sklepov, ki jih je predložil odbor za urbanizem, stanovanjsko izgradnjo
in komunalne zadeve.</p>
<p>Prehajamo na 19. točko dnevnega reda, na obravnavo in sklepanje o
predlogu odloka o povračilih in nagradah sodnikom porotnikom okrožnih
sodišč, okrožnih gospodarskih sodiišč, Višjega gospodarskega sodišča v
Ljubljani in Vrhovnega sodišča SR Slovenije.</p>
<p>Predlog odloka je Skupščini SR Slovenije predložil Izvršni svet in je za
Svojega predstavnika določil Franca Kutina. Želi predstavnik Izvršnega
sveta predlog odloka še ustno obrazložiti? (Ne.)</p>
<p>Predlog odloka sta obravnavala odbor za organizacijsko-politična
vprašanja in zakonodajno-pravna komisija ter sta oba dala pismeni
poročili. Želita predstavnika odbora in komisije dati še ustno
obrazložitev? (Ne.) Pričenjam razpravo. Kdo želi besedo? (Ne javi se
nihče.) Preden bi prešli na glasovanje, prosim predstavnika Izvršnega
sveta, da se izjavi o amandmajih k 11. in 13. členu.</p>
<p>France Kutin: Izvršni svet sprejema amandmaja odbora k 11. in 13. členu
predloga odloka.</p>
<p>Predsednik Tine Remškar: Kdor je za predloženi odlok, naj prosim dvigne
roko. (Vsi poslanci dvignejo roko.) Je kdo proti? (Nihče.) Se je kdo
vzdržal? (Nihče.)</p>
<p>Ugotavljam, da je Republiški zbor soglasno sprejel predlog odloka o
povračilih in nagradah sodnikom porotnikom okrožnih sodišč, okrožnih
gospodarskih sodišč, Višjega gospodarskega sodišča v Ljubljani in
Vrhovnega sodišča SR Slovenije.</p>
<p>Prehajamo na 20. točko dnevnega reda, na obravnavo in sklepanje o
predlogu odloka o tem, za katere gospodarske organizacije imenuje člane
v komisijo za razpis mesta direktorja tudi Izvršni svet Skupščine SR
Slovenije.</p>
<p>Predlog odloka je Skupščini SR Slovenije predložil Izvršni svet, ki je
za svojega predstavnika določil dr. Branko Premroua. Želi predstavnik
Izvršnega sveta k predlogu odloka dati še ustno obrazložitev? (Ne.) Hvala.</p>
<p>Predlog odloka sta obravnavala odbor za organizacijsko-politična
vprašanja in pa zakonodajno-pravna komisija, ter sta oba dala pismeni
poročili. Želita predstavnika odbora in komisije dati še ustno
obrazložitev? (Ne.) Pričenjam razpravo. Kdo želi besedo? (Ne javi se
nihče.) Ker ne želi nihče razpravljati, prosim predstavnika odbora, da
se izjavi o amandmaju zakonodajno-pravne komisije k naslovu odloka.</p>
<p>Viktor Zupančič: Odbor se strinja z amandmajem zakonodajno-pravne komisije.</p>
<p>Predsednik Tine Remškar: Pričenjam razpravo. Želi kdo besedo? (Ne javi
se nihče.) Ker nihče, prehajamo na glasovanje. Kdor je za predlog
odloka, naj prosim dvigne roko. (Vsi poslanci dvignejo roko.) Je kdo
proti? (Nihče.) Se je kdo vzdržal? (Nihče.)</p>
<p>Ugotavljam, da je Republiški zbor soglasno sprejel predlog odloka o tem,
za katere gospodarske organizacije imenuje člane v komisijo za razpis
mesta direktorja tudi Izvršni svet Skupščine SR Slovenije.</p>
<p>Prehajamo na 21. točko dnevnega reda, na obravnavo in sklepanje o
predlogu sklepa, da SR Slovenija prevzame odplačevanje dveh posojil,
odobrenih Združenju visokošolskih zavodov v Mariboru in poroštvo za dve
posojili, ki jih je najelo Združenje visokošolskih zavodov v Mariboru.</p>
<p>Predlog sklepa je Skupščini SR Slovenije predložil Izvršni svet
Slovenije, ki je za svojega predstavnika določil Miloša Oprešnika. Zeli
predstavnik Izvršnega sveta dati k predlogu sklepa še ustno
obrazložitev? (Da.) Prosim, beseda ima tovariš Miloš Oprešnik.</p>
<p>Miloš Oprešnik: Dopolnil bi samo glede poroštev za posojili, navedeni v
predlogu sklepa pod točko B., za kateri predlaga odbor za družbeni plan,
finance in proračun, da naj se sprejem sklepa odloži, dokler ne bi bila
predložena izjava Združenja visokošolskih zavodov v Mariboru, da so
sredstva za odplačevanje anuitet zagotovljena. Ker je bila pismena
izjava o zagotovljenih sredstvih poslana odboru včeraj, bi prosil odbor
za družbeni plan, finance in proračun, naj svoje stališče spremeni v
toliko, da bi predlagal Republiškemu zboru, naj razpravlja danes tudi o
poroštvu pod točko B., hkrati pa predlagam, da zbor sprejme tudi to
poroštvo.</p>
<p>Predsednik Tine Remškar: Prosim predstavnika odbora, da se izjavi o tem
predlogu.</p>
<p>Milan Ravbar: Odbor za družbeni plan, finance in proračun predlaga
Republiškemu zboru, naj sprejme tudi sklep o prevzemu poroštva za
posojilo v znesku 97 600 000 S din, odobrenih iz sredstev stanovanjskega
sklada občine Maribor-Center in za posojilo v znesku 5 700 000 S
dinarjev, odobreno iz sredstev stanovanjskega sklada občine
Maribor-Tezno Združenju visokošolskih zavodov v Mariboru, ker je bila
odboru kasneje predložena izjava Združenja visokošolskih zavodov v
Mariboru o zagotovitvi sredstev za odplačevanje anuitet.</p>
<p>Hkrati tudi izjavljam, da se odbor za družbeni plan, finance in proračun
Republiškega zbora strinja s predlogom zakonodajno-pravne komisije, naj
se na vseh mestih v besedilu, kjer se govori o prvem letu odplačevanja
in o naslednjih letih, leta označijo z ustreznimi letnicami v skladu s
pogodbo o posojilu. V zvezi s tem predlagam spremembo k prvi in drugi
alinei točke A., tako da se glasita:</p>
<p>—- posojila v višini 117 591 500 din za izgradnjo stanovanj
predavateljev, katerega letne anuitete bi bile v 1966. letu 3 940 500
din in po 3 919 000 din v letih od 1967—1995;</p>
<p>— posojila v višini 50 000 000 din za izgradnjo stanovanj za študente,
katerega letne anuitete bi bile v 1966. letu 1 686 000 din in po 1 666
000 din v letih od 1967—1995.«</p>
<p>Predsednik Tine Remškar: Prosim, kdo želi besedo? (Ne javi se nihče.)
Ker se nihče ne javlja, zaključujem razpravo in dajem predlog sklepov na
glasovanje. Kdor je za predložena sklepa o poroštvih, oziroma o
odplačevanju posojila, naj prosim dvigne roko. (Vsi poslanci dvignejo
roko.) Je kdo proti? (Nihče.) Se je kdo vzdržal? (Nihče.)</p>
<p>Ugotavljam, da je Republiški zbor soglasno sprejel sklep, da SR
Slovenija prevzame odplačevanje dveh posojil, odobrenih Združenju
visokošolskih zavodov v Mariboru in da prevzame poroštvo za odplačevanje
dveh posojil, ki jih je prav tako najelo Združenje visokošolskih zavodov
v Mariboru.</p>
<p>Prehajamo na 22. točko dnevnega reda, in sicer na volitve in imenovanja.</p>
<p>Kot prvo bomo obravnavali predlog sklepa o imenovanju članov upravnega
odbora vodnega sklada SR Slovenije. Prosim poročevalca komisije za
volitve in imenovanja, da da k predlogu sklepa poročilo.</p>
<p>Viktor Zupančič: Po 4. členu zakona o vodnem skladu SR Slovenije imenuje
Skupščina SR Slovenije upravni odbor vodnega sklada za dobo dveh let.
Sedanjim članom upravnega odbora vodnega sklada, ki jih je imenovala
Skupščina SR Slovenije 31. januarja 1964, poteče mandatna doba 21.
februarja letos.</p>
<p>Komisija za volitve in imenovanja Skupščine SR Slovenije je na seji dne
11. februarja 1966 razpravljala o kadrovskem sestavu upravnega odbora
vodnega sklada in se odločila, zaradi specifičnosti in kontinuitete
dela, ponovno predlagati kot kandidate predsednika in pet dosedanjih
članov upravnega odbora.</p>
<p>Pri predlogu za imenovanje novih petih kandidatov se je komisija
odločila zmanjšati število članov s področja uprave in namesto njih
okrepiti upravni odbor s strokovnjaki in drugimi družbeno-političnimi
delavci.</p>
<p>Zato predlaga komisija za volitve in imenovanja, da Republiški zbor
Skupščine SR Slovenije imenuje v upravni odbor vodnega sklada: za
predsednika Ivana Rosa, za člane: inž. Janka Bleiweisa, inž. Josipa
Brusa, inž. Antona Cvahteta, inž. Milana Jerana, inž. Jožeta Kolarja,
Milana Kristana, Franca Lubeja, dr. Marjana Mehleta, inž. Draga Mišiča
in inž. Jožeta Pintarja. Podatki o zaposlitvi kandidatov pa so v
gradivu, ki ste ga že prej dobili.</p>
<p>Predsednik Tine Remškar: Slišali ste poročilo komisije. Prosim, kdo želi
besedo? (Ne javi se nihče.) Ker se nihče ne javlja, zaključujem razpravo
in dajem predlog sklepa o imenovanju članov upravnega odbora vodnega
sklada SR Slovenije na glasovanje. Prosim, kdor je za, naj dvigne roko.
(Vsi poslanci dvignejo roko.) Je kdo proti? (Nihče.) Se je kdo vzdržal?
(Nihče.)</p>
<p>Ugotavljam, da je Republiški zbor soglasno sprejel sklep o imenovanju
članov upravnega odbora vodnega sklada SR Slovenije v predloženem besedilu.</p>
<p>Prehajamo na obravnavo in sklepanje o razrešitvi sodnika Okrožnega
sodišča v Kopru.</p>
<p>Prosim poročevalca komisije za volitve in imenovanja, da da k predlogu
poročilo.</p>
<p>Viktor Zupančič: Komisija za volitve in imenovanja Skupščine SR
Slovenije je dne 7. januarja 1966 prejela od Republiškega sekretariata
za pravosodje in občo upravo vlogo Stojana Kocijančiča, da se ga razreši
kot sodnika Okrožnega sodišča v Kopru, ker želi nastopiti drugo delovno
mesto v Postojni.</p>
<p>Na seji dne 11. 2. 1966 je komisija za volitve in imenovanja obravnavala
vlogo in glede na določbo zakona o sodiščih splošne pristojnosti
predlagala Republiškemu zboru Skupščine SR Slovenije, da razreši Stojana
Kocijančiča kot sodnika Okrožnega sodišča v Kopru.</p>
<p>Predsednik Tine Remškar: Pričenjam razpravo. Želi kdo besedo? (Ne javi
se nihče.) Ker se nihče ne javlja, zaključujem razpravo in dajem predlog
sklepa na glasovanje. Kdor je za, naj prosim dvigne roko. (Vsi poslanci
dvignejo roko.) Je kdo proti? (Nihče.) Se je kdo vzdržal? (Nihče.)</p>
<p>Ugotavljam, da je Republiški zbor soglasno razrešil Stojana Kocijančiča
dolžnosti sodnika Okrožnega sodišča v Kopru.</p>
<p>Prehajamo na 23. točko dnevnega reda, in sicer na poslanska vprašanja.</p>
<p>Prosim predstavnika Izvršnega sveta, da odgovori najprej na poslansko
vprašanje Mirka Remca. Besedo ima Sveto Kobal.</p>
<p>Sveto Kobal: Po ukinitvi skupne delitve dohodka jugoslovanskih železnic
morajo vse regrese, ki niso določeni z zveznimi predpisi, kriti
železniška transportna podjetja sama. Združeno železniško transportno
podjetje pri obstoječih stroških, odobreni ceni in konkurenci cestnega
prometa ni sposobno iz dohodka dobro izkoriščenih prog kriti več kot 2
dinarja po tonskem kilometru stroškov nad povprečno železniško tarifo na
slabo izkoriščenih progah, če noče zaiti v izgubo.</p>
<p>Stroški cestnega prevoza od Kopra do železniške postaje Hrpelje znašajo
2060 starih din po toni, to je 67 din po tonskem kilometru ali 51 din
nad povprečno železniško ceno, ki znaša 16 din po tonskem kilometru.
Stroški nad najvišjimi dopustnimi stroški železnice, to je 18 din po
tonskem kilometrru, bodo znašali pri 460 000 tonah prevoza, kolikor se
ga letos pričakuje za luko Koper, 805 milijonov dinarjev. Združeno
železniško podjetje prevzema obveznost legresiranja tranzita v skupnem
znesku okoli 400 milijonov dinarjev, ne more pa kriti preostalih 405
milijonov dinarjev iz svojega dohodka. Ker tega zneska ne more kriti
niti podjetje luka Koper, je združeno železniško transportno podjetje
postavilo zahtevo po plačilu regresa republiki, vendar tudi republiški
proračun ne razpolaga s potrebnimi sredstvi za izplačilo regresa.</p>
<p>Problem izplačila regresa za prevoze po železnici do luke Koper je
toliko težji, ker je treba poleg kritja višjih stroškov cestnega prevoza
do železniških tarif, kar z obsegom prometa narašča, hkrati investirati
v progo, ki bo sposobna poslovati brez regresa šele pri prevozu 1200
tisoč ton. Če bi se progo izgradilo šele konec leta 1968, bi bilo treba
do takrat kriti okoli 4 milijarde din razlik v stroških prevoza zaradi
kombiniranega prevoza in hkrati vložiti v izgradnjo proge okoli 10
milijard dinarjev k že vloženim 3 milijardam dinarjev.</p>
<p>Po ukinitvi republiškega investicijskega sklada ni na razpolago
republiških sredstev za investicije, razen anuitet od posojil iz teh
sredstev. Zato lahko reši vprašanje financiranja izgradnje koprske proge
le gospodarstvo z združevanjem sredstev. Za to perspektivno, rentabilno
in pomembno progo so namreč, poleg podjetja luke Koper in železnice,
zainteresirane številne gospodarske organizacije v SR Sloveniji. Ta
interes pa mora priti tudi materialno do izraza z ločitvijo sredstev
gospodarskih organizacij in zagotavljanjem finančnega potenciala za
izgradnjo te proge.</p>
<p>V preteklem letu so komunalne banke s Splošno banko SR Slovenije
sklenile pogodbe o financiranju izgradnje proge, s predvidenim rokom
izgradnje konec leta 1967. Glede na restrikcijske ukrepe pa so komunalne
banke združile le 477 milijonov starih din sredstev od predvidenih 854
milijonov starih dinarjev. Sklep delavskega sveta podjetja luka Koper je
razumljiv in zahteva seveda odločitev, ali zagotoviti čimprejšnjo
izgradnjo proge ali pa preorientirati dejavnost luškega podjetja, ker je
kombinirani prevoz neperspektiven in ekonomsko neopravičen. O tem pa
lahko odločijo samo gospodarske organizacije, ki edino lahko za rešitev
tega vprašanja združijo pri poslovnih bankah svoja sredstva in tako
omogočijo realizacijo izgradnje proge.</p>
<p>Že sprejeti zakon o usmeritvi sredstev za investicije v letu 1966 na tem
zasedanju Skupščine omogoča, seveda ob ustreznem prizadevanju vseh
faktorjev, da se med gospodarstvom in bankami dosežejo potrebni finančni
aranžmaji, ki bi omogočili nadaljevanje izgradnje proge v letu 1966 v
racionalnem obsegu.</p>
<p>Predsednik Tine Remškar: Ali se poslanec Mirko Remec zadovolji z
odgovorom? (Mirko Remec: Da!)</p>
<p>Prosim še Ermina Kržičnika, da odgovori na poslansko vprašanje
tovarišice Slavke Perger.</p>
<p>Ermin Kržičnik: Poslanka Slavka Perger je postavila naslednje vprašanje: t</p>
<p>Glede na intenzivne priprave v zvezi z inventarizacijo in ocenjevanjem
stanovanj ter s prehodom na nove stanarine, se v praksi pogosto
pojavljajo vprašanja, na kakšen način in v kakšni obliki bodo deležni
subvencij stanovalci v hišah, ki so zasebna last — da ne bi bilo
nesporazuma, naj povem, da imam v mislih najemnike stanovanja in ne
lastnike. V sedanji fazi se inventarizira in popisuje stanovanja v
zasebnem lastništvu, zato ti stanovalci zelo pogosto postavljajo ta
vprašanja.</p>
<p>Odgovor na vprašanje poslanke Slavke Perger bi skušal dati takole:</p>
<p>Po predpisih, ki jih je Zvezna skupščina sprejela v lanskem letu,
subvencija ne pripada najemniškim stanovanjem, ki so v zasebni lastnini.
Subvencija se obračunava le za stanovanjski fond, ki je v družbeni
lastnini in to prek stanovanjskega podjetja. Najemnina, oziroma
stanarina, ki jo bodo v 1966. letu stanovalci plačali, bo tako imenovana
revalorizirana stanarina na podlagi sedanje ocenitve in jo bodo plačali
vsi stanovalci po enakem načelu. To se pravi, stanovalci, ki zasedajo
družbeni stanovanjski fond in zasebni stanovanjski fond. Razlika se
pojavi v naslednjih letih, ko se stanarina zvišuje in subvencija znižuje.</p>
<p>Predpisov, ki bi urejali to vprašanje za zasebni stanovanjski fond, še
ni. Za leto 1967 bo to urejeno z zakonom o stanovanjskih razmerjih, ali
pa z zakonom, ki bo urejal vprašanje hišnine.</p>
<p>Povzemam: Subvencije za najemniški stanovanjski fond v zasebni lasti ne
poznamo, poznamo le subvencijo, ki jo dobi prek stanovanjskega podjetja
tisti, ki zaseda družbeno stanovanje.</p>
<p>Predsednik Tine Remškar: Ali se tovarišica poslanka zadovoljuje z odgovorom?</p>
<p>Slavka Pergerj Z odgovorom se le delno zadovoljujem. Ko bo sprejet
koeficient za stanarine, bodo imeli privatniki pravico stanarine
dvigniti do določene višine. S tem bodo vsi stanovalci, ki stanujejo v
privatnih hišah, že letos prizadeti.</p>
<p>Ermin Kržičnik: Stanarina za 1966. leto temelji na revalorizaciji, ki
smo jo pravkar izvedli. Ta revalorizacija je bila izvedena po sistemu
točkovanja za družbeni fond in za zasebni stanovanjski fond. Stanarina
za 1966. leto se izračunava za en in za drugi fond enako, in to po
načelu dvakratne amortizacije. To je princip, ki je veljal doslej.</p>
<p>To pomeni, da tisti, ki zaseda zasebno stanovanje, plača enako stanarino
za stanovanje v enakem stanju kot tisti, ki stanuje v stanovanju v
družbeni lasti. Stanovanjsko podjetje pa dobi od družbenega
stanovanjskega fonda več, vendar ne od stanovalca, temveč v obliki
subvencije. Lastnik hiše pa ne dobi subvencije, pač pa le tisto
stanarino, ki je bila izračunana na način kot sem prej pojasnil.</p>
<p>To pomeni, da stanovalci v zasebnem stanovanjskem fondu niso prav nič
prikrajšani, le stanarina, ki jo pobira lastnik zasebnega stanovanja, ki
ga oddaja v najem, se dvigne. Ustrezno pa se dvigne tudi hišnina, ki se
obračunava v odstotku od stanarine.</p>
<p>Predsednik Tine Remškar: Ali se tovarišica poslanka zadovoljuje s tem
odgovorom? (Slavka Perger: Da.)</p>
<p>Ali ima še kdo poslansko vprašanje? (Ne javi se nihče.) Ker nihče,
ugotavljam, da je s tem dnevni red seje izčrpan.</p>
<p>Preden bi zaključil sejo, obveščam zbor, da Gospodarski zbor ni sprejel
predloga zakona o pogojih za ustanovitev določenih poslovnih bank. S tem
je seja zaključena.</p>
<p>(Seja je bila zaključena ob 11.40.)</p>
<p>GOSPODARSKI ZBOR</p>
<p>31. seja (15. in 16. februarja 1966)</p>
<p>Predsedovala: Leopold Krese,</p>
<p>predsednik Gospodarskega zbora in</p>
<p>Tatjana Menna, podpredsednik Gospodarskega zbora</p>
<p>Začetek seje ob 9.30.</p>
<p>Predsednik Leopold Krese: Tovarišice in tovariši poslanci! Začenjam 31.
sejo Gospodarskega zbora Socialistične republike Slovenije.</p>
<p>Svojo odsotnost so opravičili poslanci: Riko Rižnar, Jožica Farčnik,
Pavle Grandovec, Stane Zupančič.</p>
<p>Preden preidemo na dnevni red, prosim da počastimo z enominutnim molkom
umrlega poslanca tov. Filipa Kolenca, ki je v avtomobilski nesreči
preminil. (Poslanci vstanejo in z enominutnim molkom počaste spomin
umrlega poslanca Filipa Kolenca.) Slava mu! (Slava!)</p>
<p>Za današnjo sejo ste prejeli analizo gospodarskega razvoja v letu 1965
in oceno možnosti razvoja v letu 1966, ki jo je pripravil zavod
Slovenije za planiranje.</p>
<p>Nadalje ste prejeli osnutek resolucije o usmeritvi razvoja SR Slovenije
in več zakonskih predlogov z obrazložitvami, ki jih je Skupščini
predložil Izvršni svet; nadalje predlog odloka o pogojih za ustanovitev
določenih poslovnih bank, ki ga predlagata odbor za družbeni plan,
finance in proračun Republiškega zbora ter odbor za proučevanje
zakonskih in drugih predlogov našega zbora.</p>
<p>Dalje, zaključni račun skupnih rezerv gospodarskih organizacij za leto
1965, ki ga je predložil v potrditev upravni odbor skupnih rezerv
gospodarskih organizacij. Dalje zaključni račun cestnega sklada SR
Slovenije za leto 1965 in finančni načrt cestnega sklada za leto 1966,
ki ga je Skupščini predložil upravni odbor cestnega sklada. Zaključni
račun vodnega sklada SR Slovenije za leto 1965 in finančni načrt vodnega
sklada za leto 1966, ki ga je predložil Skupščini upravni odbor vodnega
sklada SR Slovenije.</p>
<p>Glede na to predlagam za današnjo sejo naslednji dnevni red:</p>
<p>1. odobritev zapisnika 30. seje Gospodarskega zbora;</p>
<p>2. razprava o družbeno-gospodarskem razvoju v letu 1965 in o možnostih
razvoja SR Slovenije v letu 1966;</p>
<p>3. obravnava in sklepanje o predlogu zakona o usmeritvi sredstev za
investicije v letu 1966;</p>
<p>4. obravnava in sklepanje o potrditvi zaključnega računa skupnih rezerv
gospodarskih organizacij za leto 1965;</p>
<p>5. obravnava in sklepanje o predlogu zakona o spremembah in dopolnitvah
zakona o načinu gospodarjenja in razpolaganja s skupnimi rezervami
gospodarskih organizacij;</p>
<p>6. obravnava in sklepanje o predlogu zakona o gospodarjenju in
razpolaganju z dopolnilnimi sredstvi skupnih rezerv gospodarskih
organizacij;</p>
<p>7. obravnava in sklepanje o predlogu odloka o prenosu sredstev
odpravljenih družbenih investicijskih skladov na poseben račun SR Slovenije;</p>
<p>8. obravnava in sklepanje o predlogu odloka o vložitvi republiških
sredstev v kreditni sklad Splošne gospodarske banke SR Slovenije;</p>
<p>9. obravnava in sklepanje o predlogu zakona o presnovanju Splošne
gospodarske banke v Investicijsko banko Slovenije;</p>
<p>10. obravnava in sklepanje o predlogu odloka o pogojih za ustanovitev
določenih poslovnih bank;</p>
<p>11. obravnava in sklepanje o predlogu zakona o ustanovitvi sveta bank v
SR Sloveniji;</p>
<p>12. obravnava in sklepanje o zaključnem računu cestnega sklada SR
Slovenije za leto 1965 in o finančnem načrtu tega sklada za leto 1966;</p>
<p>13. obravnava o zaključnem računu vodnega sklada SR Slovenije za leto
1965 in o finančnem načrtu vodnega sklada za leto lf)66;</p>
<p>14. poslanska vprašanja.</p>
<p>Ima kdo predlog za dopolnitev ali za spremembo dnevnega reda? (Ne javi
se nihče.) Poslanci tovarišica Dragica Rome, Edo Komočar in Ivan Hočevar
predlagajo, da se umakne s predloženega dnevnega reda predlog odloka o
pogojih za ustanovitev določenih poslovnih bank.</p>
<p>Spričo tega, da ima enak dnevni red tudi Republiški zbor, tam pa takega
predloga ni, predlagam omenjenim poslancem, da svoj predlog umaknejo,
ker imamo možnost pri točki dnevnega reda, ki predvideva obravnavo tega
predloga, ta odlok zavrniti.</p>
<p>Svoj predlog dajem v razpravo. Želi kdo besedo? (Ne javi se nihče.) Ker
se nihče ne javlja, ugotavljam, da je predloženi dnevni red sprejet.</p>
<p>Prehajamo na 1. točko dnevnega reda. Zapisnik 30. seje zbora ste prejeli
skupno z vabilom. Ima kdo kakšno pripombo k zapisniku? (Ne javi se
nihče.) Če nihče, ugotavljam, da je zapisnik 30. seje
Gospodarskega zbora sprejet.</p>
<p>Prehajamo na 2. točko dnevnega reda, to je na razpravo o
družbeno-gospodarskem razvoju v letu 1965 in o možnostih razvoja SR
Slovenije v letu 1966.</p>
<p>Kot gradivo k tej točki dnevnega reda ste prejeli analizo razvoja v letu
1965 in oceno možnosti nadaljnjega razvoja za 1966. leto.</p>
<p>Gradivo k tej točki dnevnega reda je bilo poslano skupno z vabilom za
sejo zbora tudi Izvršnemu svetu, ki je določil za svojega predstavnika
inž. Viktorja Kotnika, člana Izvršnega sveta, in Franca Krošlja,
pomočnika direktorja Zavoda SR Slovenije za planiranje. Na sejo smo
povabili tudi Gospodarsko zbornico SR Slovenije, ki je določila za
svojega predstavnika tovariša Mirana Mejaka. Predlagam, da mu odobrimo
sodelovanje v razpravi.</p>
<p>Nadalje predlagam, da poslušamo poročilo Izvršnega sveta skupaj z
Republiškim zborom v veliki dvorani. Takoj po poročilu predstavnika
Izvršnega sveta se bo seja nadaljevala v tej dvorani.</p>
<p>Se strinjate z mojim predlogom? (Da.) Je kdo proti? {Ne.) Hvala, Vabim
vas v zgornjo dvorano, kjer bo predstavnik Izvršnega sveta dal poročilo
obema zboroma.</p>
<p>(Seja je bila prekinjena ob 9.40 in se je nadaljevala ob 10.45.)</p>
<p>Predsednik Leopold Krese: Analizo razvoja v letu 1965 in oceno možnosti
za 1966 je obravnaval odbor za proučevanje zakonskih in drugih predlogov
našega zbora in predložil zboru pismeno poročilo.</p>
<p>Pričenjam razpravo in prosim, da se poslanci in gostje pismeno javijo k
razpravi.</p>
<p>Želi morda kdo od odbora besedo? (Ne.) Če ne želi, pričenjam z razpravo.
Besedo ima tovariš Drago Pere.</p>
<p>Drago Pere: Gradivo, ki ga je sestavil zavod za planiranje, je obdelano
z vseh vidikov. Z ugotovitvijo odbora za proučevanje zakonskih in drugih
predlogov, da je to gradivo optimistično, soglašam.</p>
<p>Glede razvoja v letu 1966 moramo imeti pred očmi stabilizacijo
gospodarstva, ki zahteva med drugim tudi zmernejša in bolj smotrna
investicijska vlaganja. Iz razpoložljive akumulacije za investicije bo
potrebno zaradi sprememb v cenah po reformi še nadalje izločati večja
sredstva za formiranje trajnih obratnih sredstev. Na vseh mestih se
ugotavlja, da je potrebno ta vlaganja v letu 1966 podvojiti. Potrebno je
namreč izvršiti korekcijo organskega sestava kapitala v gospodarskih
organizacijah v korist stalnih obratnih sredstev. Zelo sem skleptičen
glede realne ocenitve porasta investicij za 20 % v primerjavi z letom
1965. Ne smemo namreč prezreti, da so anuitete za obratna in osnovna
sredstva v porastu, kar veže precej prostih sredstev gospodarskih
organizacij. Precej je gospodarskih oganizacij, ki ne bodo mogle
poravnati svojih obveznosti do anuitet, veliko pa jih je tudi, ki bodo
morale vsa razpoložljiva sredstva iz ustvarjenih skladov vložiti v
odplačilo anuitet.</p>
<p>Odplačilo anuitet pomeni odvod denarja iz tekočih računov. Posledica
tega bo primanjkljaj obratnih sredstev za redno poslovanje z vsemi
svojimi posledicami. Dobro bi bilo, da zavod za planiranje ali kakšen
drug organ prouči in da poročilo o zadolžitvah gospodarskih organizacij;
pri izdelavi planov se večkrat računa s sredstvi, ne da bi se poprej
preverilo, če so ta sredstva dejansko prosta.</p>
<p>Ker je večji del kreditov kratkoročnih, bi bilo primerno razmisliti tudi
o ukrepih za podaljšanje odplačilnih rokov.</p>
<p>Druga plat problema je realna vrednost ustvarjenih sredstev v primerjavi
s prejšnjim letom. Če bi hoteli obdržati realno raven investicijskih
vlaganj prejšnjega leta, bi morali imeti najmanj 15 % več sredstev za
investicije v osnovna sredstva in 25% za investicije v obratna sredstva
zaradi dviga cen po reformi. Če namreč planiramo povečanje investicij za
20 % v absolutnem znesku, pomeni to biti na ravni leta 1965, ker bi
povečanje pokrilo komaj razlike v cenah po reformi.</p>
<p>Že leta in leta ugotavljamo, da redno amortizacija za nadomestitev ne
more opraviti svoje vloge zaradi administrativno določene stopnje in
dobe trajanja osnovnih sredstev.</p>
<p>Skrajni čas je, da se amortizacija sprosti in da gospodarske
organizacije same določajo funkcionalno amortizacijo, brez katere ne bo
mogoča redna nadomestitev, zlasti pa zamenjava tehnično zastarelih
strojev in naprav. V sedanjem položaju skladi organizacij in
amortizacija za nadomestitev skupaj komaj krijejo potrebe enostavne
reprodukcije, za modernizacijo oziroma za razširjeno reprodukcijo pa
skoraj ni sredstev. Kako naj sledimo reformi in moderniziramo
proizvodnjo, če nimamo potrebnih sredstev? Reforma je izvršila
razporeditev dohodka v korist bazične industrije in bo pretežni del
razpoložljivih sredstev akumuliran v favoriziranih panogah.</p>
<p>Združena in razpoložljiva bančna sredstva se bodo usmerjala v ključne
objekte, ki so že določeni. Lahka predelovalna industrija, ki naj bi v
glavnem povečala storilnost in izvoz, pa v letu 1966 ne bo imela
sredstev za modernizacijo. Zaradi tega bo potrebno predelovalni
industriji čimprej zagotoviti ustrezne pogoje gospodarjenja, predvsem
prostega formiranja cen ob uveljavljanju zakona ponudbe in povpraševanja.</p>
<p>Prehod na takšno formiranje cen bi se moral izvajati postopoma: cene naj
se sproste najprej v predelovalni industriji; pri tem pa ne bi smeli
povsem izključiti družbene kontrole intervencije, ki bi še vedno morala
obstojati v tistih panogah, ki so važne za vse gospodarstvo.</p>
<p>Plan računa z istimi instrumenti, po katerih naj se formirajo sredstva
za stanovanjsko graditev, kot so veljali v lanskem letu. Pri tem pa se
pozablja dejstvo, da se bodo po sedanjih zakonskih predpisih ta sredstva
v znatni meri uporabila za regresiranje stanarine in da bo na razpolago
manj sredstev za razširjeno reprodukcijo stanovanjske graditve.</p>
<p>Še pripomba na prikaz razvoja. Indeksi, ki slonijo na absolutnih
številkah, ne dajejo realnega prikaza porasta. Upoštevati bi bilo treba
realne vrednosti in kupno moč dinarja. Šele na ta način bi dobili točne
pokazatelje dinamike gospodarstva.</p>
<p>Predsednik Leopold Krese: Besedo ima tovariš inž. Miran Mejak.</p>
<p>Inž. Miran Mejak: Tovariš predsednik, tovarišice in tovariši poslanci!
Dovolite mi, da na kratko obrazložim stališča Gospodarske zbornice SR
Slovenije h gradivu Zavoda za plan, o katerem danes razpravlja vaš zbor.</p>
<p>Glede na nizko stopnjo rasti družbenega proizvoda v letu 1965 v višini
3,6%, ocenjujejo zbornice predvideno stopnjo 7,6 % za letošnjo leto kot
realno in dosegljivo. Zbornica sodi, da bodo pogoji gospodarjenja letos
ugodnejši in enakomernejši in da bodo gospodarske organizacije ob
intenzivnih naporih to nalogo lahko izpolnile. Gradivo pa daje premalo
konkretnih predlogov za ukrepe, katerih minimalni program bi bil
približno naslednji:</p>
<p>1. Lanskoletni rezultati in struktura izvoza kažejo, da letos ne bi
smelo priti do bistvenih zastojev pri uvozu reprodukcijskega materiala.
Zato je treba ustrezno rešiti vprašanja dejanskega deviznega priliva,
devizne spodbude in deviznih računov, kakor tudi zagotoviti večji vpliv
gospodarstva pri sestavi blagovnih list in gospodarjenju z deviznimi
sredstvi. Prav tako je treba primerneje urediti kreditiranje izvoza
opreme in sistem garancij za tako kreditiranje. Pri deviznih avansih iz
tujine naj se opusti zahtevek po dinarskem kritju.</p>
<p>2. Režim in kontrolo cen je potrebno hitreje prilagajati sodobnejšemu
delovanju tržnih zakonitosti in odpravljati ponekod že nevzdržno stanje
zamrznjenih cen.</p>
<p>3. Na področju razširjene reprodukcije gradivo sicer izčrpno obravnava
konkretno investicijsko politiko, vendar je treba zagotoviti bolj prožno
prelivanje sredstev ne glede na stroke in teritorij, da bi se dosegla
kar največja ekonomska učinkovitost vlaganj. V ta naman pa ne zadostuje
samo učinek obresti, ampak tudi udeležba pri delu čistega dohodka bank.
Podoben mehanizem materialne spodbude je omogočiti tudi v okviru
poslovnih združenj, če hočemo zares čim širše sprostiti prizadevanja za
kooperacijo z vsemi prednostmi sodobne tehnike in organizacije.</p>
<p>Gradivo obravnava produktivnost preveč v tehničnem smislu. Po našem
mnenju bi moral biti močnejši poudarek na dohodku, ki je bolj ustrezno
merilo za ekonomski uspeh gospodarjenja, za ugotavljanje prihrankov,
racionalne uporabe tehničnih sredstev in načinov, gospodarjenja z
osnovnimi in obratnimi sredstvi in uveljavljanja tržnih pogojev glede
kvalitete, asortimenta itd.</p>
<p>Nazorno je prikazana sprememba v udeležbi različnih koristnikov v
narodnem dohodku. Pri tem prihaja predvsem do izraza odliv sredstev iz
slovenskega gospodarstva zaradi spremenjenih odnosov med cenami surovin
in izdelkov. Niso pa upoštevani še drugi elementi, ki bistveno vplivajo
na odliv sredstev, čeprav ti ekonomsko niso osnovani in bi jih bilo
treba odpraviti. Sistem kontrole cen je deformiral cene za vrsto
izdelkov pri proizvajalcih istih proizvodov. Tak primer je umetna
pariteta cene Novi Sad za mlevske izdelke.</p>
<p>Nadalje, centralistično akumuliranje sredstev preko direkcije za nabavo
surovin in direkcije za prehrano. Slovenski izvozniki, ki izvažajo v
glavnem na konvertibilna področja z večjim naporom in boljšo kvaliteto
izvoznih artiklov, dosegajo slabše finančne rezultate od izvoznikov na
Vzhod, kjer so prodajne cene ugodnejše in kriteriji za kvaliteto niso
tako natančni.</p>
<p>Glede na spremembe, ki jih je prinesla reforma, bi kazalo bolje oceniti
emigracijska gibanja in možnosti zaposlovanja. Pri terciarnih
dejavnostih se možnost zaposlovanja nekoliko precenjujejo. Tako na
primer podatki kažejo, da je v trgovini presežek delovne sile, v drugih
storitvenih dejavnostih pa primanjkujejo kvalificirani delavci.</p>
<p>Tudi pri analizah posameznih gospodarskih dejavnosti je ostalo, po
mnenju svetov pri Gospodarski zbornici, precej nerešenih vprašanj. Naj
omenim samo izračune naraščanja proizvodnje pri tistih kapacitetah, ki
ne bodo dograjene v času kot plan predvideva, in bo zaradi tega prišlo
do zamud pri pričetku redne proizvodnje.</p>
<p>Vzporedno z zahtevnimi nalogami gospodarstva se postavljajo pred
zbornico in njene organe obširne naloge. Aktivnost zbornice bo usmerjena
še nadalje na sodelovanje pri izpopolnjevanju zunanjetrgovinskega
sistema, in režima cen, za kar je ponovno dala vrsto konstruktivnih
pobud in predlogov. Zbornični organi s svojimi člani in drugimi
strokovnimi institucijami pa si bodo morali prizadevati, da smotrno in
konkretno prispevajo k sodobnemu napredku proizvodnje, k razvoju
poslovno-tehničnega sodelovanja, k pospeševanju blagovnega prometa,
zlasti menjave s tujino, izpopolnjevanju strokovnosti kadrov in
delitvenih načinov zaradi ustreznejše stimulacije dela in utrjevanju
poslovne morale in poštenosti ter drugih nalog dobrega gospodarjenja.</p>
<p>Predsednik Leopold Krese: Besedo ima poslanec Riko Jerman.</p>
<p>Riko Jerman: Tovarišice in tovariši poslanci! Glede na to, da je v
obširnem dnevnem redu današnjega zasedanja poleg glavne točke, ki
govori o analizi gospodarjenja V pretečenem obdobju in o prognozah za
vnaprej, še vrsta pomembnih odločitev glede bančnega in kreditnega
sistema, mi dovolite nekaj besed več, s katerimi bom poskušal v imenu
svoje organizacije, gospodarske banke, prikazati stališča tega delovnega
kolektiva.</p>
<p>V družbeno-ekonomskih analizah v minulem obdobju in v prognozah
gospodarskih gibanj za bodoče imata pomembno mesto delovanje in
organizacija bank. Od kreditnega sistema se pričakuje, da bo s svojo
smotrnostjo in s selektivnostjo odločilno vplival na zaželeno usmeritev
proizvodnje in spodbujal gospodarstvo k smotrni in povečani mednarodni
menjavi, zlasti pa k izvozu na konvertibilna področja ter vplival na to,
da se zmanjša uvoz. Nadalje naj kreditni sistem odločno vpliva na
racionalno gospodarjenje z obratnimi sredstvi, kar pomeni na področju
proizvodnje in prometa blaga ekonomsko racionalen pritisk za
integracijske procese in odkrivanje rezerv, ki so v naši razdrobljeni
proizvodnji. Najvažnejše pa je, da mora kreditna politika zagotoviti
takšno gibanje emisije kreditov Narodne banke, ki bo odločilno vplivala
na stabilizacijo gospodarstva. Za dosego tega cilja so praktično
dovoljeni Narodni banki vsi ukrepi, ki jih ima za potrebne. Tako
opredeljena kreditna politika pomeni torej poleg režima cen in
delitvenih odnosov med družbeno skupnostjo in delovnimi kolektivi
najpomembnejši ekonomski instrumentarij za postopno doseganje ciljev
gospodarske reforme.</p>
<p>Glede na takšen značaj in odločilen pomen kreditnega sistema se
zastavlja pomembno vprašanje, ali obstoječe norme kreditne politike in
kreditnega sistema predstavljajo v naših razmerah res optimalno in
najboljšo rešitev. Ni moj namen, da bi pred tem forumom ocenjeval
posamezne norme uradne kreditne politike, temveč želim opozoriti le na
nekatera njena najpomembnejša izhodišča.</p>
<p>Kreditna politika izhaja iz načela enotnosti enakih pogojev
gospodarjenja v vsej jugoslovanski proizvodnji. Zato so v normah
kreditne politike zelo podrobno določeni pogoji za posamezne vrste in
namene kreditov. Kdor izpopolnjuje kreditne pogoje, ima pravico do
kredita. V pogojih sproščenega tržnega gospodarjenja pa bi seveda morali
pravico do kredita spremeniti v sposobnost za najetje kredita. Poslovna
banka, ki daje kredit, ne more biti institucija, ki ugotavlja pravno
upravičenost do kredita. Ona je lahko samo poslovni partner gospodarske
organizacije. Poslovna banka le odloča o odobritvi oziroma zavrnitvi
kredita, pač glede na poslovno uspešnost nameravanega posla, to je glede
na varnost oziroma vračilno sposobnost komitenta v okviru lastne bančne
likvidnosti.</p>
<p>Zaradi neposredne povezanosti vseh oblik kreditiranja z emisijo kot
pomembnega instrumenta ravnovesja na tržišču je kreditiranje podrejeno
natančnim administrativnim predpisom, s katerimi se želi obvladati
obseg emisije. Centralno določanje količinskih in kakovostnih meril
izhaja iz povprečnih podatkov o gibanju proizvodnje in likvidnosti
gospodarstva. Taka administrativna metoda določanja kreditnih kriterijev
pa je v ostrem nasprotju z uveljavljenimi načeli tržnega gospodarstva.
Posledica takih nasprotij je, da često zaviramo proizvodnjo tistih
proizvodov, ki jih trg zahteva in obratno, da začasno podpiramo
proizvodnjo tistih produktov, ki jih trg ne sprejema. Posledice se
kažejo v izredno velikih zalogah, ki postajajo tudi dvomljive. S
kreditiranjemj, ki je zasnovano na predpisanih povprečnih kriterijih
kreditne politike, se zanemarjajo stvarne kreditne možnosti. Komercialna
banka, ki daje kredit, le redko presoja pomen kredita glede njegove
komercialne uspešnosti, efekt kredita ter vračilne sposobnosti
posojilojemalcev; banka največkrat le ugotavlja skladnost zahtevka z
normami uradne kreditne politike. Banke ne morejo pri kratkoročnem
kreditiranju uveljaviti svojih poslovnih interesov in se ne morejo
vključiti z rizikom in uspehom v proizvodnjo, ki jo kreditirajo. Še
vedno se uveljavlja mnenje, da obstoja pravica do kredita, in zanika
dejstvo, da je kredit odnos, do katerega pride, če obstajajo resnični
poslovni interesi obeh partnerjev.</p>
<p>Po mojem mnenju ni koristno takšno avtoritativno vmešavanje v odnose
poslovnih bank in komitentov. Bojazen, da bi bolj sproščeni odnosi med
banko in komitenti povzročili ponoven nezaželen porast emisije, ne more
opravičiti, da se zanemarijo tisti ekonomski učinki, ki jih v poslovnih
odnosih med banko in komitenti lahko uveljavi kredit. Družbeni vpliv na
emisijo je dovolj zavarovan, če se kvantitativno omeji obseg emisije z
ustrezno politiko zveznih rezerv poslovnih bank pri Narodni banki in z
refinanciranjem Narodne banke tistih kreditnih poslov poslovnih bank, ki
jih glede na zaželeno smer gibanja gospodarstva predvideva družbeni
plan, oziroma drugi pomembni dokumenti, ki imajo namen usmerjati naš
družbenoekonomski razvoj.</p>
<p>Če naj bodo banke gospodarske organizacije, ki jim je poslovni uspeh
osnovno vodilo, potem je potrebno s področja kredita odstraniti šablone!</p>
<p>Drug pomemben in še nerešen problem v našem kreditnem sistemu in odnosih
poslovnih bank do Narodne banke so obvezne in likvidnostne rezerve, ki
jih morajo deponirati poslovne banke pri Narodni banki. Obseg teh rezerv
nima nobenega vpliva na obvladovanje obsega emisije. Saj so te rezerve,
ki znašajo tudi do 45 % bančnih kreditnih sredstev, praviloma pokrite z
likvidnostnimi krediti Narodne banke. predpis ima samo ta praktičen
pomen, da se obvezne rezerve poslovnih bank pri Narodni banki ne
obrestujejo in da poslovne banke plačujejo obresti za najete
likvidnostne kredite. Gre torej za poseben način centralizacije sredstev
gospodarskih organizacij, ki preko visoke obrestne mere za obratne
kredite plačujejo to akumulacijo. Komercialne banke so v lanskem letu
plačale Narodni banki 9,88 milijarde dinarjev obresti za likvidnostne
kredite.</p>
<p>V prognozi gospodarskega razvoja se daje poseben poudarek organizaciji
bančne mreže. Smotrna organizacija bank naj bi omogočila večjo
mobilizacijo prostih sredstev gospodarskih organizacij in vplivala na
njihovo koncentracijo v skladu z ekonomsko najbolj uspešnimi razvojnimi
programi. Načelom glede pomena in smotrnosti bančne organizacije in
bančne mreže ne gre oporekati. Toda problemi niso žal samo
organizacijske narave. Organizacijo in mrežo bank lahko uspešno
opredelijo le stvarni poslovni in ekonomski razlogi.</p>
<p>Posebne pravice, ki jih danes še uživajo nekatere poslovne banke, so
poglavitni razlog, da imamo še takšno bančno mrežo, ki ne ustreza
gospodarskim interesom. Takšni privilegiji so vodenje družbenih
investicijskih skladov v kreditnih skladih bank. Ta naložba sicer daje
formalne pogoje za obstoj določenih bank, čeprav to za gospodarstvo ni
posebej pomembno, saj so sredstva teh skladov že plasirana povprečno na
dobo 30 in še celo več let. Tudi sedanji sistem likvidnosti kreditov
Narodne banke omogoča poslovanje vsaki banki, samo če je ta
disciplinirana glede norm uradne kreditne politike. Zlasti pa so
pomembne predpravice bivših zveznih bank, ki so lahko najemale posojila
v inozemstvu in jim je bilo zaupano devizno-valutno poslovanje.</p>
<p>Ko bodo odnosi med komitenti in bankami osvobojeni zunanjih vplivov, ko
bodo odstranjene vse številne oblike privilegijev, tedaj šele bo
gospodarstvo lahko vplivalo na takšno mrežo in specializacijo bank, ki
mu bo resnično ustrezala. Ko bomo to dosegli, bomo lahko govoril o pravi
bančni mreži.</p>
<p>Družbene kritike o delu bank so upravičene. Brez odlašanja je treba
odstraniti oblastni in superiorni odnos, ki često izstopa v odnosih
banka-komitent. Resni kritiki ne zamerijo bankam kritične in ekonomsko
zaostrene presoje kreditnih zahtevkov, zamerijo pa nam formalistični
uradniški odnos do kreditnih zahtevkov ter nedoslednost pri izvajanju
medsebojnih dogovorov, oziroma pogodb.</p>
<p>Ko se bo banki uspelo povezati z gospodarskimi organizacijami v takem
smislu, da bodo medsebojni poslovni odnosi dejansko pomenili eksistenčno
odvisnost banke od gospodarske organizacije, potem bodo odstranjeni
številni razlogi nezaupanja in nerazumevanja, ki danes še v znatni meri
obstojajo med bankami in komitenti.</p>
<p>Za pospešeno odpravljanje takih slabosti v bančnem poslovanju pa je
predvsem potrebno odstraniti šablone v kreditiranju, o čemer sem
govoril, in odpraviti nekatere ekonomske nesmisle. Npr. gospodarska
organizacija, ki varčuje svoja investicijska sredstva pri banki za svoje
bodoče investicijske potrebe, je zato, ker ima sredstva naložena pri
banki, oškodovana za okoli 2 do 3 %. V določenih pogojih lahko postane
taka gospodarska organizacija, če ima vezan depozit v banki, celo
kreditno nesposobna. Zato gospodarske organizacije, da se izognejo takim
nevšečnostim, raje zadržujejo svoje investicijska sredstva v svojih
obratnih sredstvih, ali pa jih sproti uporabljajo za manjše investicije,
običajno izven svojega perspektivnega investicijskega programa.</p>
<p>Na dnevnem redu današnjega zasedanja je tudi zakon o ustanovitvi
gospodarske banke kot investicijske banke. Zato vas želim, tovariši
poslanci, na kratko seznaniti s položajem in bližnjimi perspektivami te
banke.</p>
<p>Za objektivno presojo poslovanja Splošne gospodarske banke v minulem
obdobju je potrebno upoštevati nekatere pomembnejše objektivne
okolnosti, ki so bistveno vplivale na vsebino in obseg njenega dela.
Preden bom nadaljeval, vas prosim, da si mojih izvajanj ne tolmačite kot
pesimistično gledanje na situacijo, ampak kot realen računski pogled na
dejstva, ki danes obstojajo, in o katerih moramo spregovoriti, ker ne bi
bilo pošteno in prav, če bi jih negirali ali omalovaževali. Pri tem je
treba poudariti, da so na bančno poslovanje odločno vplivali številni
stabilizacijski ukrepi naše gospodarske politike. Gre predvsem za znane
zaostritve kreditne politike, ki se sicer večinoma nanašajo na področja
kratkoročnega kreditiranja obratnih sredstev, ki pa so po svojem učinku
odločilno vplivale tudi na obseg sredstev sposobnih za vlaganje v
investicije.</p>
<p>Znane so radikalne spremembe v kreditni politiki v letu 1964 in 1965, ko
smo v enem letu od največje in skoraj nerazumljive liberalnosti glede
pogojev najemanja kratkoročnih obratnih kreditov prešli nenadoma k
izredno zaostrenim ukrepom. Ti ukrepi ne teže samo za tem, da se uskladi
rast proizvodnje in prometa blaga z novo emisijo, ampak tydi, da se
odstranijo neugodni učinki neobvladane emisije iz prejšnjih let. Vsi ti
ukrepi so bistveno posegli v pogoje gospodarjenja tako gospodarskih
organizacij kot seveda tudi bank.</p>
<p>Pred spremembami kreditne politike praktično nismo posvečali posebne
pozornosti formiranju lastnih obratnih sredstev. Kratkoročna kreditna
politika je izhajala s stališča, da se kreditira vsaka družbeno priznana
proizvodnja in vsak promet blaga, ne glede na lastno udeležbo
gospodarske organizacije. Spremembe pa so za osnovni pogoj kreditne
sposobnosti določile administrativno ugotovljen obseg lastnih obratnih
sredstev in relativno zelo visoko udeležbo lastnih sredstev pri
najemanju obratnih kreditov. Tako spremenjena kreditna politika pa je
seveda močno vplivala tudi na obseg za investicije sposobnih sredstev.</p>
<p>Gospodarska reforma in spremljajoči stabilizacijski ukrepi imajo namen
zmanjšati obseg investicijske potrošnje na stopnjo, ki ustreza našim
materialnim možnostim. Široka fronta investicij iz bančnih sredstev, ki
se je pričela v minulih letih, je posledica možnosti pridobivanja
investicijskih sredstev v pogojih liberalne kreditne politike obratnih
sredstev. Nenadne spremembe so morale zapustiti težke posledice.
Obveznosti banke so ob znatno zmanjšanih možnostih pridobivanja bančnih
sredstev postale izredno pereč problem. Ta problem je toliko bolj očit,
če upoštevamo še strukturo začetih in nedokončanih investicij. Od
potrebnih sredstev za dokončanje odpade na bazično industrijo
(energetika, metalurgija, promet) kar 79 %. Obveznosti do vseh ostalih
panog (predelovalna industrija, kmetijstvo, turizem, blagovni promet) pa
znašajo 21 %. Glede na pomembna že vložena sredstva, zlasti pa glede na
številne nepreklicne mednarodne pogodbene obveznosti, se tem
nedokončanim investicijam ne moremo odreči, odreči pa se jim ne moremo
tudi zaradi tega, ker so vse ekonomsko utemeljene in upravičene. Toda
čim dlje odlašamo z dokončanjem, toliko večji riziko predstavljajo za
investitorje in banke, hkrati pa so že vložena sredstva v nedokončanih
investicijah za gospodarstvo in za banko povsem mrtva. Na obveznosti
banke pa so bistveno vplivale tudi podražitve, ki so jih povzročali
inflacijski vplivi pred reformo in podražitve zaradi reforme. Samo pri
najpomembnejših objektih, ki jih kreditira SGB (elektrarne in
železarne), znašajo podražitve od začetka gradenj do zaključka leta 1965
49,2 milijarde din. Te podražitve nosijo v celoti investitorji in
njihova banka. Pri tem niso upoštevane tiste podražitve, ki jih priznajo
zvezne banke. Ker v večini primerov investitorji nimajo sredstev niti za
udeležbo k osnovni investiciji, so skoraj vse podražitve padle v breme
sredstev naše banke.</p>
<p>Na poslovanje Gospodarske banke so v minulem obdobju pomembno vplivali
tudi odnosi z drugimi, zlasti zveznimi bankami. Pogodbeni odnosi
Gospodarske banke z zveznimi bankami, kot so veljali doslej, imajo pečat
absolutne privilegiranosti zveznih bank, ki se odraža v superiornem in
avtoritativnem odnosu do vseh drugih bank. Tak odnos se kaže v vseh
naših medsebojnih pogodbah, ki bi jih bolj upravičeno lahko imenovali
seznam dolžnosti sodelujočih bank, kot pa poslovne pogodbe. Zvezne
banke, ki so edino pooblaščene za najemanje inozemskih komercialnih
kreditov, so v pogodbah z zunanjimi partnerji upoštevale svoje interese,
vse obveznosti in vse rizike pa so prenašale na sodelujoče banke in
investitorja. Kot šolski primer lahko služi kreditiranje železarn.
Zunanji krediti za železarne so odobreni s povprečno odplačilno dobo 10
let. Dinarska sredstva pa je treba preodkazati Zvezni banki takoj ob
uvozu, ne glede na to, da je inozemski kredit odobren na 10 let. Zvezna
banka si na ta način veča svoj dinarski kreditni potencial. Na ta način
smo morali plačati že okoli 5 milijard dinarjev. Poslovni odnosi med
gospodarsko banko in zveznimi bankami so prizadeti tudi s stališčem
zveznih bank, da nosijo vse podražitve investitorji in sodelujoče banke.
V pogojih stalnosti cen je tako stališče nedvomno pravilno in
sprejemljivo, toda v pogojih močnih inflacijskih tokov, ki smo jim bili
priča v letih pred gospodarsko reformo, tako stališče ni več utemeljeno.
Tudi vse podražitve, ki izhajajo iz valutne reforme, so razen majhnih
izjem pri kreditiranju železarn, odpadle na banko in investitorje.
Podražitve so torej glavni razlog za sedanje težave glede izvrševanja
pogodbenih obveznosti do investitorjev. Samo pri železarnah in
elektroenergetskih objektih znašajo skupne podražitve pred reformo in
sredi reforme okoli 49,2 milijarde din, ali drugače povedano: tri
elektrarne in tri železarne, ki so sedaj v gradnji, smo pričeli graditi
v breme bančnih sredstev in sredstev investitorjev ob predpostavki, da
znaša skupna naša obveznost okoli 23,4 milijarde v 5 letih (torej niti
ne 5 milijard na leto). Te obveznosti so bile glede na takratne možnosti
povsem realne. Danes pa znašajo te obveznosti zaradi podražitve in
prenosa obveznosti od zveznih bank na sodelujoče banke in investitorje
kar 84 milijard. Torej od 23 milijard dinarjev so se obveznosti povečale
na 84 milijard. Brez povečevanja spiska investicijskih objektov so
obveznosti banke izredno narasle. Vse to pa bistveno vpliva na
izpolnjevanje obveznosti banke in na počasnejše financiranje investicij
pri nas.</p>
<p>Novela zakona o bankah vnaša še s tem, da je vsaj načelno odpravila
privilegije nekaterih bank, povsem novo vsebino v odnose med bankami. Ta
določila pa bodo prišla do praktične veljave šele pri sklepanju novih
dogovorov, dočim pri starih poslih ostanejo v veljavi še stara določila.
V pogojih neposlovnih odnosov s privilegiranimi bankami Gospodarska
banka ni mogla razviti resnične poslovnosti s svojimi komitenti in ni
mogla samostojno posegati v "usmerjanje investicijske dejavnosti. Za
razliko od poslovnih odnosov z zveznimi bankami pa lahko označimo odnose
Gospodarske banke z bivšimi komunalnimi bankami za zelo uspešne. Kljub
mnogim težavam, s katerimi so se komunalne banke lani borile in kljub
sorazmerno velikim pogodbenim obveznostim, ki jih imajo za skupno
financiranje energetike, črne metalurgije, Iskre, proge Koper—Prešnica
in drugih objektov, so si komunalne banke zelo resno prizadevale, da
svoje pogodbene obveznosti izpolnijo. Tako na primer so svoje pogodbene
obveznosti do energetike poravnale do konca leta 1965 v višini 18,1
milijarde dinarjev oziroma 92 %.</p>
<p>Splošna gospodarska banka in ostale poslovne banke v naši republiki, ki
so včlanjene v osnovno poslovno združenje bank, imajo v novih pogojih,
ki jih daje zakon o bankah, še posebne možnosti in poslovne interese za
skupna prizadevanja pri uresničitvi zahtevnejših kreditnih poslov.
Pogoji kreditne politike zahtevajo določeno specializacijo bank ne glede
na njihovo registracijo. Banke, ki se bodo predvsem ukvarjale s
kreditiranjem obratnih sredstev, se ne bodo mogle hkrati v večji meri
samostojno angažirati v kreditiranju investicij. Dejstvo, da vsak
nepravilno izdan, ali nepravočasno zavrnjen kratkoročni kredit bremeni
bančna investicijska sredstva, onemogoča, da bi te banke sklepale
samostojno večje in zahtevnejše investicijske posle, ker ne morejo
svojih sredstev vezati na daljše časovno obdobje. To bodo zelo hitro
spoznale tudi same gospodarske organizacije, ustanovitelji poslovnih
bank, saj je njihov interes prav. v tem, da je njihova banka likvidna ob
vsakem času. Podobna ugotovitev velja tudi za investicijske banke.
Banka, ki bo pretežno usmerjena v kreditiranje investicij, se bo morala
izogibati rizikom na področju kratkoročnega kreditiranja.</p>
<p>Gospodarska banka bo težila zlasti za tem, da poslovno poglobi
sodelovanje s komercialnimi mešanimi bankami, ki so njene
ustanoviteljice. To sodelovanje se bo kazalo predvsem v zagotovitvi
optimalnih možnosti uspešnega gospodarjenja njihovih komitentov.
Zainteresirane banke lahko zagotove komitentom ugodnejše pogoje
kreditiranja obratnih sredstev, deviznega kreditiranja, kreditiranja
modernizacij in podobnih investicijskih programov. Glede na to, da bo
Gospodarska banka delovala predvsem kot investicijska banka, komercialne
in mešane banke pa predvsem kot banke za kratkoročno kreditiranje
obratnih sredstev, obstojajo trajne in realne osnove za resnično
poslovno zainteresiranost sodelujočih bank.</p>
<p>Med nakopičenimi obveznostmi SGB, ki so nastale v minulih letih kot
posledica hitro in radikalno spreminjajočih se pogojev pridobivanja
bančnih kreditnih sredstev, vplivov inflacije, učinkov gospodarske
reforme, ni drugih obveznosti, ki bi predstavljale za banko posebne
težave. Upam se celo trditi, da takšnih obveznosti banka nima.
Nakopičene obveznosti v letošnjem in prihodnjem letu zahtevajo od
investitorjev in naše banke, da se bodo roki za dokončanje
investicijskih objektov podaljšali. Zaradi izpremenjenih pogojev
financiranja investicij smo ob uvajanju reforme take posledice
pričakovali. V tem smislu se banka že dogovarja z investitorji kot z
železarno Štore in Ravne, o ustreznem podaljšanju rokov izgradnje
oziroma začasnem zmanjšanju vlaganj. Želi pa se čimprej dokončati dela v
železarni Jesenice, da bo ta investitor lahko čimprej začel odplačevati
najeta posojila.</p>
<p>Za gospodarstvo Slovenije in za našo banko je najpomembnejše
kreditiranje izgradnje elektroenergetskih objektov. Ker se v
gospodarskih krogih često zelo napačno in pretirano črnogledo tolmači
vloga banke in investitorjev glede sprejetih obveznosti do izgradnje
elektroenergtskih kapacitet, vas želim, tovariši poslanci, seznaniti z
okvirnim programom financiranja energetike v bodoče. Ta program želim
obrazložiti pred tem forumom tudi zato, ker se; pri nekaterih
gospodarskih organizacijah pojavlja dvom, če Gospodarska banka lahko
poleg zahtevanega programa energetike prevzame tudi še kreditiranje
nujne modernizacije predelovalne industrije. Očitno je, da taka polemika
škoduje tako banki, kot tudi številnim gospodarskim organizacijam, ki so
komitenti te banke.</p>
<p>Izredno velik pomen, ki ga ima za naše gospodarstvo zagotovitev
energetskih virov, zahteva, da se jasneje opredelimo glede politike
financiranja investicij v energetiko. V glavnem gre za naslednja vprašanja:</p>
<p>1. kako zagotoviti sredstva za dograditev objektov, ki so sedaj v gradnji;</p>
<p>2. kako zbrati ustrezne kapacitete, ki bi krile primanjkljaj električne
energije do leta 1970 in kako zagotoviti ustrezna sredstva za zgraditev
teh kapacitet in</p>
<p>3. kako na osnovi študija potreb zagotoviti programiranje in izgradnjo
elektro kapacitet v obdobju po letu 1970 in kako za njih zagotoviti
potrebna finančna sredstva.</p>
<p>Najprej nekaj besed o prvem vprašanju. V gradnji so trije objekti. Za
kritje obveznosti, ki jih je prevzela naša banka za izgradnjo teh
objektov, jamči v smislu splošnih jamstev naša republika. Viri sredstev
za dokončanje teh objektov so:</p>
<p>1. Pogodbene obveznosti elektrogospodarskih organizacij, da bodo del
svojih sredstev amortizacije in skladov plačevale v kreditni sklad banke
oziroma ta sredstva vezale pri naši banki z namenom, da se omogoči
kreditiranje izgradnje začetih energetskih objektov. Obstoja realna
možnost, da se te obveznosti povečajo zaradi večje akumulativnosti
elektrogospodarskih organizacij, ker se je cena električne energije
dvignila.</p>
<p>. 2. Pogodbe o zagotovitvi finančnih sredstev, ki so sklenjene med
komunalnimi bankami in med našo banko za izgradnjo energetike.</p>
<p>3. Nadaljnje možnosti obstajajo v namensko usmerjenih sredstvih
republike, to so sredstva anuitet bivšega republiškega investicijskega
sklada in okrajnih družbenih investicijskih skladov in dopolnilna
sredstva gospodarskih rezerv. Za takšno uporabo teh sredstev navaja
dopolnilo noveliranega zakona o bankah in kreditnih poslih, ki pravi, da
se morajo uporabiti republiška sredstva bivših investicijskih skladov
predvsem za kritje obveznosti, nastalih v reorganizaciji bank; to pa so
v našem primeru predvsem obveznosti za energetiko.</p>
<p>Navedeni viri po dosedaj znanih postavkah še ne zagotavljajo zadosti
sredstev, da bi nedokončane objekte lahko dogradili do leta 1968. Če se
ta sredstva ne bodo povečala in uskladila z dejanskimi potrebami, se bo
izgradnja nujno morala podaljševati v naslednja leta. Zaradi tega pa
bodo seveda izpadle kapacitete v času, ko smo z njimi že računali.</p>
<p>Glede druge skupine vprašanji to je, kako zagotoviti nove kapacitete, ki
bi pokrile primanjkljaj do leta 1970, pa je takole: Za izgradnjo
kapacitet, ki bi se vključile v proizvodnjo do leta 1970, so
zagotovljena sredstva na osnovi zveznega zakona. Kot viri sredstev se
navajajo 2 % od vseh investicij in del akumulacije elektrogospodarskih
organizacij, potem ko te pokrijejo obveznosti, ki so nastale pred
uveljavitvijo tega zakona. S finančne plati so ta vprašanja usklajena in
ne predstavljajo nekega posebnega finančnega problema.</p>
<p>Tretja skupina problemov se nanaša na izgradnjo energetskih kapacitet po
letu 1970. Ta pa je finančno zagotovljena iz naslednjih virov: plačane
anuitete do leta 1970 od že zgrajenih elektroenergetskih objektov. Ker
bo banka pri objektih Drava I, Trbovlje, Toplarna-Ljubijana, TE Šoštanj
II in pri prenosni mreži sodelovala s pretežno udeležbo, bodo tudi
anuitete pomembno vplivale na njeno sposobnost za ponovno vlaganje. Ta
sposobnost Splošne gospodarske banke bi bila zlasti zagotovljena, če bi
komunalne banke svojo dosedanjo udeležbo pri financiranju energetike,
ali vsaj njen znaten del, prenesle v kreditni sklad banke, namenjene
trajnim vlaganjem v razširjeno reprodukcijo elektroenergetskih kapacitet.</p>
<p>Nadaljnji vir za te objekte predstavlja del akumulacije in amortizacije
obstoječih energetskih objektov, ki bi tako skrbela za razširjeno
reprodukcijo celotne panoge; cene energije to omogočajo. Omenim naj še
udeležbo samih potrošnikov električne energije. V mislih imam velike
potrošnike in DES, ki naj v skladu s povečano potrošnjo tudi skrbe za
modernizacijo in razširitev proizvodnje.</p>
<p>Gradnja bodočih energetskih objektov torej ne bo več slonela na prisilni
vezavi sredstev in drugih davčnih metodah zbiranja sredstev. Splošna
gospodarska banka in elektrogospodarske organizacije bodo sposobne brez
teh ukrepov financirati kontinuirano izgradnjo proizvodnih in prenosnih
objektov. Seveda velja taka optimistična ugotovitev le pod pogojem, da
bodo proizvodna in prenosna elektropodjetja prispevala za razširjeno
reprodukcijo večino svojih sredstev amortizacije in skladov. Če pa bodo
te organizacije uporabljale sredstva za neutemeljene proizvodne stroške,
za formiranje nesorazmerno velikih skladov skupne porabe, ali pa
zavestno zniževale svoje dohodke z zniževanjem cen predvsem velikim
potrošnikom, se lahko ugodna prognoza glede zagotovitve potrebnih
investicijskih sredstev v celoti ali vsaj deloma poruši. Tak način
gospodarjenja, ki ga že danes v razgovorih čutimo, bi nujno povzročil
ponovno razpravo o smotrnosti sedanje organizacije elektrogospodarstva v
naši republiki.</p>
<p>Financiranje energetike torej ne bo vplivalo na likvidnost gospodarske
banke glede izpolnitve obveznosti in na njeno kreditno sposobnost za
financiranje investicij na podlagi drugih dogovorov.</p>
<p>Financiranje energo-kemičnega kombinata Velenje zaradi velikih
podražitev, ki so nastale zlasti po gospodarski reformi, banka in
investitor ne zmoreta. Zato investitor, naša banka in investicijska
banka v Beogradu iščejo najboljšo možno rešitev. Problem je zelo težaven
zaradi sklenjene mednarodne pogodbe. Skupščina bo o tem problemu izčrpno
informirana.</p>
<p>V zvezi s kreditiranjem energetike v najširšem smislu prihaja banka vse
bolj v izredno težak položaj. V naši republiki namreč še nismo z
veljavnim in trajnim dokumentom opredelili naše družbenoekonomske
orientacije glede izvorov primarne energije. Znano je, da razpolagamo v
Sloveniji z zelo omejenimi še neizkoriščenimi viri primarne energije. Ti
viri so, v primerjavi s tistimi, ki jih je mogoče zagotoviti z uvozom,
ekonomsko neugodni.</p>
<p>Močno poenostavljena osnovna dilema se torej lahko opredeli takole:</p>
<p>—■ ali izkoriščati domače manj racionalne vire, ki so znani in po obsegu
omejeni, ali pa se orientirati na uvoz.</p>
<p>Vsaka od obeh rešitev pa ima seveda svoje pomembne posledice za narodno
gospodarstvo v republiki. Odločitev o tem lahko sprejme le najvišji
družbenopolitični organ republike na osnovi poprejšnjih vsestranskih
strokovnih študij.</p>
<p>Pomanjkanje dolgoročne orientacije povzroča vrsto težav v zvezi z
izgradnjo termoelektrarne 200 MWh na lignit, kakor tudi glede drugih
programov, kot je na primer, program plinovoda iz Kopra itd. Prav zaradi
tega pomanjkanja take orientacije moramo toliko razpravljati o EKK. Če
bi taka dobro proučena dolgoročna ter trajna orientacija bila podana že
pred leti, potem EKK sploh ne bi programirali ali pa bi ga že zgradili.</p>
<p>Banka je pripravljena sofinancirati potrebne strokovne študije, ki bi
bile podlaga za že omenjeno dolgoročno usmeritev gospodarstva Slovenije
glede primarnih energetskih virov. Točno usmeritev poslovne politike
banke bo določala seveda njena skupščina.</p>
<p>Glede pogojev, ki jih za investicijsko politiko daje naš gospodarski
sistem, pa lahko že danes ugotavljamo, da bodo upravni organi banke
morali slediti s svojo kreditno politiko poslovnim interesom tistih, ki
razpolagajo s sredstvi za razširjeno reprodukcijo, to je gospodarskim
organizacijam. Ker sedanji sistem delitve dohodkov in perspektivni
razvoj tega sistema, ki je začrtan v vseh pomembnejših družbenih
dokumentih, prepušča pretežni del sredstev, namenjenih za razširjeno
reprodukcijo delovnim organizacijam, morajo gospodarske organizacije pri
bodočih investicijskih vlaganjih računati predvsem s svojimi lastnimi
sredstvi. V interesu svojega perspektivnega razvoja so torej gospodarske
organizacije zainteresirane, da varčujejo svoja investicijska sredstva
za bodoča investicijska vlaganja. Če je tako varčevanje organizirano v
banki, je možno ta sredstva brez nevarnosti za njihovo likvidnost
nalagati v investicije kot dopolnilna kreditna sredstva ob lastni
denarni udeležbi podjetja-investitorja. S temi sredstvi bi Gospodarska
banka odkupovala tudi devizna sredstva, potrebna za devizno
investicijsko kreditiranje, saj je znano, da skoraj vsaka pomembnejša
modernizacija ali razširitev proizvodnje zahteva tudi znatna devizna
sredstva. Čim širši je krog komitentov, ki varčujejo svoja investicijska
sredstva pri banki, toliko večje in ugodnejše so kreditne možnosti te
banke, da sodeluje pri investicijskih naložbah. Gospodarska banka bo
torej predvsem skušala zainteresirati gospodarske organizacije na
investicijskem varčevanju in bo zagotavljala poleg obrestovanja in
absolutne likvidnosti teh sredstev, tudi udeležbo bančnih kreditov ob
nameravani investiciji.</p>
<p>Banka bo torej predvsem na ekonomsko smotrnem investicijskem varčevanju
gospodarskih organizacij še nadalje razvijala in izpopolnjevala svojo
poslovno politiko pridobivanja depozitov in kreditiranja investicij. Za
resnično poslovnost med bankami in komitenti je poleg drugega še posebej
pomembno, da banka, ki pretežno kreditira osnovna in trajna obratna
sredstva, dopolni to kreditiranje še z devizno-valutnim poslovanjem. Tu
ne mislim na običajno bančno tehnično upravljanje deviznih poslov na
račun drugih, temveč na možnost samostojnega pridobivanja in
razpolaganja z deviznimi sredstvi. Gospodarska banka je že doslej
opravljala določene devizne posle in si pri tem ustvarila del deviznega
kreditnega sklada, ki je osnovni pogoj za vključitev banke v pomembnejše
devizne posle. Sedaj veljavni predpisi pa onemogočajo banki samostojno
najemanje zunanje-komercialnih in finančnih kreditov in s tem tudi
devizno kreditiranje nabave reprodukcijskega materiala. Reorganizacija
bank terja izpopolnitev deviznega sistema v smeri polne samostojnosti
bank na deviznem področju. Neposredna naloga, ki čaka našo banko, je
pospešeno zbiranje prostih deviznih sredstev in to z odkupom ali z
vezavo. S tako zbranimi deviznimi sredstvi, nad katerimi bi imela banka
določene pogodbene pravice, bi se zagotovila potrebna materialna osnova
za pričakovano razširitev deviznega poslovanja.</p>
<p>Tovariši poslanci! Čeprav je bila podana informacija o splošni kreditni
politiki in o posebnih problemih Splošne gospodarske banke v najbolj
grobih obrisih, mi oprostite, če sem bil predolg. V svojih izvajanjih
sem želel nakazati le pomembnejše probleme, pa tudi pota in metode, kako
jih banka namerava reševati. To sem imel za potrebno, ne samo za to, ker
banka sodeluje pri reševanju pomembnih narodno-gospodarskih vprašanj,
temveč tudi zato, da bi vnesel nekoliko več jasnosti in objektivnosti v
številne kritike o delovanju banke, ki pa niso vedno temeljile na
stvarnih, resničnih in preverjenih osnovah.</p>
<p>Predsednik Leopold Krese: Predlagam kratek odmor. Sejo bomo nadaljevali
ob 12.15.</p>
<p>(Seja je bila prekinjena ob 11.45 in se je nadaljevala ob 12.20.)</p>
<p>Predsednik Leopold Krese: Nadaljujemo. Besedo ima tovarišica Justa Kos.</p>
<p>Justa Kos: Tovarišice in tovariši poslanci! V zvezi z analizo razvoja v
letu 1965 in oceno možnosti SR Slovenije v letu 1966 je potrebno
spregovoriti o prometu oziroma o njegovi modernizaciji.</p>
<p>Modernizacija proge Ljubljana—Zidani most ne poteka tako, kot je bilo
predvideno. Letos pa je dela zavrlo nerešeno vprašanje sofinanciranja s
strani republike v višini 15% udeležbe, kot je bilo prvotno sklenjeno.
Sredstva za modernizacijo so se do lani zbirala na podlagi zakona o
oprostitvi prispevka iz osebnega dohodka delavcev jugoslovanskih
železnic, ki smo ga spomladi v tej skupščini sprejeli, pozneje pa
ukinili z zagotovilom, da bo železnica dobila sredstva za modernizacijo
na drug način. Zanima me, kako se bodo zagotovila sredstva za
modernizacijo, ker v materialu, ki smo ga prejeli, ni nikjer rečeno,
kako se bo to vprašanje rešilo. Nasprotno, iz materiala celo izhaja, da
je železnica v ugodnem položaju, ko imajo železniška podjetja svoje
ekonomske tarife.</p>
<p>Po informacijah pa nove cene ne zagotavljajo ugodnega položaja
železnicam; nasprotno železniška podjetja bodo ostala celo brez skladov
zaradi nizko priznanih cen. Železnica je prišla v težak položaj in ne bo
mogla izpolniti svojih pogodbenih obveznosti modernizacije, če ne bo
obljubljenega sofinanciranja republike. Nastala bi velika gospodarska
škoda, če bi se dela na začetih investicijah ustavila: električne
lokomotive in ostala oprema so že dobavljene. Če proga do Zidanega mosta
oziroma do Dobove ne bo elektrificirana, bo ta oprema brez haska
uskladiščena.</p>
<p>V analizi razvoja nisem zasledila nobenih sredstev za gradnjo zasavske
ceste, ki bi ustvarila zvezo z našim glavnim mestom in revirji. V tem
pogledu ni podana nobena možnost perspektivnega razvoja za ta predel,
čeprav je zaradi svojih premogovnikov gospodarsko zelo pomemben. Nujno
je, da se prometne zveze zboljšajo. Za razvoj tega območja je
elektrifikacija te proge zelo nujna in jo je treba pospešeno obravnavati.</p>
<p>Predsednik Leopold Krese: Besedo ima Ivan Arzenšek.</p>
<p>Ivan Arzenšek: Tovarišice in tovariši poslanci! Resolucija o usmeritvi
razvoja SR Slovenije v letu 1966, kakor tudi poročilo odbora za
proučevanje zakonskih in drugih predlogov o oceni tega razvoja omenjata
med drugim tudi problematiko sistema in režima cen.</p>
<p>Posebna grupa poslancev Gospodarskega zbora je izdelala kratko
informacijo o tem vprašanju z namenom, da se na tem mestu poudari
važnost in pomen pravilnega in doslednega izvajanja tako kompleksne
naloge, kakor so ravno cene, ki morajo biti odraz stopnje produktivnosti
in delovanja tržišča, stabilnosti gospodarstva in končno kupne moči
prebivalstva.</p>
<p>Osnovni koncept gospodarske reforme je tržišče, ki naj se ob rasti in
stabilnosti našega gospodarstva postopoma oblikuje in razvija. Dosedanja
praksa je pokazala, da so cene pri nas izredno nihale, zaradi dinamike
in neskladnosti v razvoju našega gospodarstva, neizdelanega sistema cen,
zaradi premajhnega posluha za ta problem in če se še bolj grobo izrazim,
tudi zaradi premajhne poslovne morale.</p>
<p>Pred uvedbo gospodarske reforme je odlok o zamrznjenju cen imel samo
halogo, da določi startno osnovo, medtem ko je gospodarska reforma
postavila ob novih osnovah že prosto oblikovane cene za nekatere
proizvode, za večino proizvodov pa določila cene in to za toliko časa,
dokler tržni mehanizem in gospodarski potencial ne bosta uveljavila
prosto formiranih cen.</p>
<p>Reforma torej ne pomeni zakovanje cen, ampak nasprotno. Cene se moiajo
oblikovati sproti in skladno s tržnimi pogoji, z rastjo proizvodnje in
produktivnosti ter spremembami v strukturi in stroških proizvodnje. V
informaciji so navedeni primeri, ki kažejo na to, da so za nekatere
proizvode že dani pogoji za prosto formiranje cen. Delovna grupa
poslancev se ni mogla zaradi kratko odmerjenega časa in kompleksnosti
naloge spuščati v podrobne analize za posamezne dejavnosti in proizvode.
Ugotovitve slone v glavnem na analizi gospodarske zbornice in na
ugotovitvah in ocenah posameznih strokovnjakov.</p>
<p>Delovna grupa poslancev je ugotovila, da so marsikje že dozoreli pogoji
za sprostitev cen nekaterim proizvodom in da morajo pristojni organi, ki
so za to odgovorni, bolj učinkovito in dosledno izvajati ukrepe za
ureditev nadaljnjega sistema in režima cen. Pri tem pa je potrebno
upoštevati osnovna merila in kriterije, ki oblikujejo prosto formirane
cene in sistem nadzora ter primerjave domače cene s svetovnimi cenami.
Važno pa je tudi usklajevanje cene v tistih primerih, ko so odnosi,
uveljavljeni z reformo, nepravilni. Pri tem pa ne gre za tako
usklajevanje, ki bi povzročilo izključno povečanje cen.</p>
<p>Poseben poudarek je bil dan cenam osnovnih življenjskih proizvodov in
proizvodov široke potrošnje, pri čemer je nujno, da se dopolni dosedanji
sistem marž in rabata. Pri problematiki cen sicer ne omenjamo reševanja
še tudi drugih odprtih sistemskih vprašanj kot so: kreditna politika,
devizni sistem, intervencijski uvoz, zaščitne carine itd., čeprav so ta
vprašanja večkrat v določeni meri v vzročni zvezi s proizvodnimi stroški
in cenami. Informacija o cenah naj služi za razpravo in oporo pristojnim
organom, da bomo tudi na tem področju dosegli cilje in smotre
gospodarske reforme.</p>
<p>Še nekaj besed o stanju, prognozah in težavah investiranja v panogi 114,
to je v naših železarnah. Čeprav je direktor gospodarske banke tov.
Jerman lepo obrazložil celotno situacijo, nakazal možnosti in
perspektivne rešitve, želim še posebej poudariti naslednje:</p>
<p>1. Vsa odprta vprašanja se morajo pospešeno reševati, in sicer
neposredno z investitorji. Le na ta način bomo v naših železarnah
odpravili določene negotovosti in morebitna prosta sredstva lahko
usmerili v izgradnjo drugih objektov oziroma v tekočo proizvodnjo.</p>
<p>2. Razpoložljiva bančna in lastna sredstva investitorjev je treba
usmeriti predvsem v izgradnjo tistih ključnih objektov, ki so sposobni,
da se v najkrajšem času vključijo v proizvodnjo. Izgradnja teh objektov
bo omogočila, da bomo dosegli cilje, ki so navedeni v analizi splošnega
razvoja in v prognozi družbenega načrta za letošnje leto, ko govori o
porastu naše proizvodnje za 7 do 8 %.</p>
<p>Zavedati se moramo, da je ravno črna metalurgija glede potreb naše
države precej deficitarna panoga. Danes uvažamo več kot 30 % proizvodov
črne metalurgije. Zato je nujno, da z razpoložljivimi sredstvi čimprej
aktiviramo tiste kapacitete, ki so neposredno pred dovršitvijo.</p>
<p>Predsednik Leopold Krese: Besedo ima tovariš Alojz Stegu.</p>
<p>Alojz Stegu: Tovarišice in tovariši poslanci! V prvem poglavju analize
razvoja v letu 1965 in oceni možnosti razvoja Socialistične republike
Slovenije v letu 1966 je med drugim rečeno, da gospodarska reforma
ustvarja pogoje za postopno sproščanje cen ter uveljavljanje tržnih
zakonitosti.</p>
<p>V svojih izvajanjih se bom omejil le na problematiko cen v notranji
trgovini, ki jo je sedanji režim cen najmočneje prizadel. Ugotovitve, da
obstoječi režim cen ni v skladu z gospodarskim sistemom in sistemom
družbenega upravljanja, nas silijo, da se ta ekonomski problem, ki ga je
povzročil sedanji administrativni režim cen, čimprej reši.</p>
<p>V sedanji prehodni dobi je večina cen še administrativno določena.
Obstojajo pa že možnosti, da se sprostijo cene za tiste proizvode, ki
jih je na trgu dovolj in ni bojazni, da bi zaradi premalo učinkovitega
tržnega mehanizma prišlo do tega, da bi trgovina oblikovala cene na
pretirano visoki ravni.</p>
<p>Sedanji režim cen že začenja zavirati proizvodnjo. Proizvajalci so
prenehali izdelovati večje število izdelkov, ki so zanimivi za široko
potrošnjo, ne pa za proizvajalca zaradi plafoniranih cen. To pomeni, da
prihaja do postopnega osiromašenja tržišča, možnosti, da bi nadomestili
izpad tega blaga z uvozom, pa niso velike. Sedanji način oblikovanja cen
spodbuja trgovino, da kupuje po višji ceni zato, da doseže višjo razliko
v ceni ob enakem odstotku marže in ne vpliva na to, da bi trgovina
iskala blago po nižji ceni ter ga dala na trg z enakim zaslužkom po
nižji prodajni ceni.</p>
<p>Če so bili v začetku reforme nujno potrebni administrativni posegi
zaradi umiritve trga, je sedaj nujna potreba po postopnem in odločnem
sproščanju cen. Brez škode za potrošnika bi lahko sprostili cene tistim
skupinam proizvodov, ki niso bistvenega pomena za življenjski standard,
takim, ki so namenjeni potrošnikom z večjo kupno močjo, kot so modni
artikli in podobno ter izdelkom, za katere ugotavljamo, da tržni
mehanizem že deluje.</p>
<p>Razumljivo je, da še ni mogoče sprostiti cen osnovnih živil. Brez dvoma
pa niso več potrebne predpisane marže za začimbe in podobno. Te marže
sedaj določajo občine. Pristojnost določanja ali oblikovanja cen naj bi
bila dana nekemu osrednjemu organu, morda republiki, ne pa skupščini
občine, ker to povzroča različne cene za enako blago. Trgovska podjetja,
ki imajo svojo mrežo v 10 občinah, morajo oblikovati tudi do 10
različnih cen za enako blago. Sprašujem se, kako naj ta podjetja
organizirajo cenejšo in preglednejšo administracijo, če pa jih predpisi
silijo k zapletenemu načinu.</p>
<p>Zaradi ureditve trga je nujno, da industrija odločneje uvaja rabatni
sistem, zlasti za izdelke z blagovno znamko. Uvoz za široko potrošnjo
naj bi imel za cilj intervencijo in dopolnitev izbora na trgu, ne pa
ustvarjanje neupravičenih dobičkov, kar je na žalost pogost pojav.</p>
<p>K umiritvi trga in cen lahko veliko več pripomore večja učinkovitost
državnih rezerv s svojimi posegi za izravnavanje ponudbe in
povpraševanja. Menim, da je bilo do sedaj takih posegov malo, oziroma,
da so bili premalo učinkoviti.</p>
<p>Predsednik Leopold Krese: Besedo ima tovariš Drago Kolar.</p>
<p>Dr. inž. Drago Kolar: Predsednik gospodarske banke tovariš Jerman je bil
obširen in precej precizen pri svojih izvajanjih. Vendar se mi zdijo
nekatere trditve preveč kategorične, kot na primer: trditev, da imamo
pri reševanju energetske situacije v Sloveniji samo dve možnosti:
izkoriščati drage in omejene domače vire ali uvažati energijo. Moti me,
da tovariš Jerman niti z besedico ni omenil možnosti gradnje jedrskih
central. To kaže predvsem na to, da ta ideja še ni prodrla do tistih, ki
bi morali konkretno ukrepati. V zveznem merilu se že dogovarjamo o
kreditiranju teh central. Zaradi specifičnosti objekta bodo kreditni
pogoji za ta objekt nedvomno bolj ugodni kot pri standardnih objektih.
Zato si tako lahko razlagamo tudi veliko zanimanje drugih republik za
gradnjo tega objekta.</p>
<p>Imam vtis, da bomo zopet prepozni, če ne bomo resneje jemali možnosti za
gradnjo jedrske centrale.</p>
<p>Predsednik Leopold Krese: Besedo ima tovariš Riko Jerman.</p>
<p>Riko Jerman: Tovariši poslanci! V svoji razpravi sem poudaril, da je za
program energetike po letu 1970 potrebno pripraviti študijske metode, na
katere naj bi se banka in gospodarstvo lahko oprlo, tako glede potreb,
tehnoloških in drugih rešitev. Trdil sem le to, da v finančnem pogledu
obstojajo zato realne osnove, da ne bo treba z nekimi izrednimi
ekonomskimi ukrepi bremeniti gospodarstva, da bi se te študije lahko
izdelale. Nisem strokovnjak, ki bi lahko odločal, kaj je boljše in kaj
je slabše; banka ima dovolj denarja, da naroči izdelavo elaboratov pri
tistih, ki to znajo.</p>
<p>Predsednik Leopold Krese: Besedo ima tovarišica Tatjana Menna.</p>
<p>Tatjana Menna, Svojega prispevka nisem najbolje pripravila, toda kljub
temu menim, da je ob tej točki dnevnega reda nujno spregovoriti o našem
izvozu.</p>
<p>Realizacija izvoza se po republiških predvidevanjih v letu 1966 povečuje
za okoli 15 % v primerjavi z lanskim letom. Ta predvidevanja so glede na
objektivne materialne možnosti uresničljive. Prepričana sem, da bi jih
lahko glede na izkušnje, ki jih imamo iz prejšnjih let, celo
prekoračili, če bi bila rešena predvsem nekatera devizna vprašanja, ki
bi stimulirala oziroma omogočila izpolnitev vseh naših želja. Na osnovi
zasnov in ciljev reforme, sklepov političnih forumov in izjav najvišjih
predstavniških organov in političnih funkcionarjev je bilo pričakovati,
da bo v letu 1966 prišlo do prvih korakov decentralizacije in
liberalizacije deviznega poslovanja s tem, da bi gospodarske
organizacije, ki izvažajo, razpolagale z devizami, ki jih same
ustvarjajo. Predlog plačilne bilance za leto 1966. ki ga je sestavila
medresorna zvezna komisija v januarju letos, pa je po mojem mnenju v
popolnem nasprotju s tp zahtevo. Ta komisija predlaga zmanjšanje porabe
konvertibilnih sredstev za potrebe gospodarstva in daje prednost
financiranju centralnih potreb, predvsem odplačilu dolgov za uvoz opreme
in formiranju deviznih rezerv.</p>
<p>Kot je znano, je odnos med uvozom in izvozom v lanskem letu baziral na
razmerju 1:1, kar pomeni 1 dolar izvoza za 1 dolar uvoza. V letošnjem
letu pa se ta odnos zmanjšuje na 0,80 dolarja uvoza za 1 dolar izvoza.
Kaj ta sprememba pomeni, ni potrebno posebej komentirati. Sedanje
pogodbe, ki so bile sklenjene med banko in skoraj vsemi gospodarskimi
organizacijami, se bodo torej morale razveljaviti oziroma spremeniti.
Ponovni razgovori med banko in podjetji bodo možni šele v drugi polovici
letošnjega prvega trimesečja, to je v času, ko bi morale biti že zdavnaj
izvršene vse predpriprave. Brez dvoma je težnja za ustvarjanjem solidnih
deviznih rezerv utemeljena. Za tem teži vsaka država. Vendar pa so
zahteve predloga plačilne bilance, milo rečeno, pretirane in bodo nujno
vplivale na obseg proizvodnje in s tem na obseg izvoza v letošnjem letu.</p>
<p>Za Slovenijo se predvideva zmanjšanje faktorja od 0,88 v lanskem letu na
0,62. To pomeni za 0,62 dolarja uvoza 1 dolar izvoza. Razumljivo je, da
odpade na Jugobanko, kot glavnega oskrbovalca ali bolje rečeno
distributerja deviz, neprijetna naloga, da pristopi k revidiranju pogodb
med njo in gospodarskimi organizacijami. Obveščena pa sem, da Jugobanka
ne namerava pričeti z revizijo pogodb vse dotlej, dokler merodajni
organi ne objavijo dokončnega sklepa o novih odnosih Jugobanke z Narodno
banko in dokler Jugobanka ne bo dobila ustreznega uradnega obvestila.
Očitno je torej, da so odnosi med Narodno banko in poslovnimi bankami,
zasnovani na distribuciji in poslovnosti na osnovi recipročnih pravic in
dolžnosti obeh partnerjev sploh ne more biti govora. Dokler bo stanje
tako kot je, je jasno, da bodo gospodarske organizacije še naprej v
neenakopravnem odnosu z Jugobanko. Taki odnosi pa prav gotovo ne bodo
ugodno vplivali na porast proizvodnje in na porast izvoza, kot ga
predvidevamo.</p>
<p>Zaradi teh in še nekaterih drugih bistvenih nerešenih vprašanj, kot so
na primer vprašanje prehoda od obračuna po fizičnem izvozu na obračun po
deviznem prilivu, vprašanje retencijske kvote in razpolaganja z njo
itd., dovolite, da s tega mesta izrečem dvom glede realizacije naših
prognoz na področju zunanjetrgovinske dejavnosti.</p>
<p>Predsednik Leopold Krese: Besedo ima tovariš Jože Lesar.</p>
<p>Jože Lesar (iz klopi): Svojo razpravo glede na razpravo tovarišice Menna
umikam.</p>
<p>Predsednik Leopold Krese: Besedo ima tovariš Franc Zaviršek.</p>
<p>Franc Zaviršek: Tovarišice in tovariši poslanci! V zvezi z razvojem
gospodarstva v letošnjem letu bi se dotaknil nekaterih problemov s
področja stanovanjskega gospodarstva. Resolucija zvezne skupščine o
nadaljnjem razvoju stanovanjskega gospodarstva in vrsta predpisov, ki to
resolucijo konkretizirajo, bistveno spreminjajo dosedanji sistem, zlasti
v družbenem upravljanju in gospodarjenju s stanovanjskim fondom, v
financiranju stanovanjske graditve, zlasti pa spreminjajo stanarino in
najemnino. O teh spremembah je bilo konec lanskega leta precej razprav v
raznih odborih naše skupščine, ko smo obravnavali osnutek zakona o
gospodarjenju s stanovanjskimi hišami v družbeni lastnini in osnutek
zakona o ugotavljanju vrednosti stanovanj in poslovnih prostorov. Pri
obravnavi osnutkov teh dveh zakonov so predstavniki republiškega
sekretariata za urbanizem navedli vrsto problemov, ki jih je treba
rešiti na področju upravljanja, gospodarjenja in financiranja
stanovanjskega gospodarstva. Menim, da nismo dovolj upoštevali teh
predlogov, saj republiških zakonov sploh nismo sprejeli, češ da
zadostujejo temeljni zakoni, niti nismo sprejeli konkretnih stališč in
priporočil. Precej vprašanj je ostalo odprtih. Občinske skupščine ali
delovne organizacije so jih skušale reševati na različne načine, vsaka
zase v okviru svojega delokroga.</p>
<p>Znana je problematika podjetij za gospodarjenje s stanovanjskim fondom.
V vseh materialih in v razpravah je bilo poudarjeno, da so ekonomična in
racionalna le tista stanovanjska podjetja, ki gospodarijo z: najmanj
800—1000 stanovanji. Tega načela so se držala nekatera večja mesta v
Jugoslaviji, kot npr. Beograd, ki je ustanovil le eno podjetje. Kakšno
pa je stanje pri nas, konkretno v Ljubljani?</p>
<p>Ustanavlja se vrsta »velikih« podjetij, poudarjam velikih zlasti po
številu uslužbencev. Poleg teh podjetij pa se ustanavljajo še manjša
podjetja pri posameznih delovnih organizacijah. Tako smo dobili vrsto
atomiziranih enot stanovanjskega gospodarstva. Zato se ne smemo čuditi,
če so nekatera podjetja prevzela v upravljanje le 14 stanovanj. V
Ljubljani imamo sedaj regir striranih 35 stanovanjskih podjetij; za
registracijo pa je pripravljenih še nadaljnjih 20 tako, da jih bomo
imeli preko 50. Tako pride v praksi do nemogočih primerov, da imamo v 40
stanovanjskih hišah kar 13 stanovanjskih podjetij. Kako bo to stanje
vplivalo na ekonomičnost, lahko ugotovimo, saj bomo imeli namesto enega
upravnega aparata, enega žiro-računa, ene zavarovalne police, enega
moderno opremljenega knjigovodstva, zelo širok aparat, večjo
razdrobljenost sredstev in seveda večje poslovne stroške.</p>
<p>Sredstva, ki so namenjena stanovanjskemu gospodarstvu, se v novem
sistemu zbirajo pri več kot 7000 koristnikih. Ta sredstva tako še bolj
drobimo in ne upoštevamo ekonomskih zakonitosti koncentracije sredstev,
o čemer bo na današnjem dnevnem redu še govora, ko bomo razpravljali o
predlogu cenzusa za ustanavljanje poslovnih bank.</p>
<p>Na področju upravljanja in stanovanjskega gospodarstva se pojavlja vrsta
problemov od prodaje stanovanj, komplicirane tehnike in evidence
stanovanjskih podjetij, do delitve in uporabe stanarine ter najemnine in
drugih vprašanj. Menim, da je prav, če o ttei spregovorijo sami
stanovalci in družbeni organi, ki se s tem bavijo, ker bo le javna
obravnava dala najboljše rešitve.</p>
<p>Dotaknil bi se predvsem financiranja stanovanjske graditve. Z zakonom je
določeno, da prenehajo obstojati konec leta 1965 stanovanjski skladi.
Denarna sredstva, kreditne plasmaje, stanovanjske objekte ter poslovne
prostore, s katerimi razpolagajo skladi, prevzamejo poslovne banke; za
vso ostalo dejavnost skladov pa se opravi redni likvidacijski postopek.
Banke uporabljajo razpoložljiva denarna sredstva za kreditiranje
stanovanjske graditve in pokrivanje obveznosti iz že sklenjenih pogodb.
Slabost tega predpisa je v tem, da je z administrativnim ukrepom
presekal sistem, ki je veljal do konca leta 1965, dohodek za
financiranje stanovanjske graditve pa prenesel na tri vrste koristnikov:
na vse izplačevalce osebnih dohodkov, na stanovanjska podjetja in na
banke, medtem ko je vse obveznosti prenesel na banke. Menim, da bi bila
boljša rešitev, če bi se s postopnim pokrivanjem obveznosti postopno
prenašala tudi sredstva na tiste, ki jih formirajo. Upoštevati je treba
predpise, ki so v letu 1965 dovoljevali stanovanjskim skladom odobravati
kredite za 5 let vnaprej. Tega so se nekateri skladi v precejšnji meri
poslužili, ker so vedeli za nove predpise, saj je bila npr. resolucija o
nadaljnjem razvoju stanovanjskega gospodarstva sprejeta že v aprilu
1965. leta. Tako so se občinski in republiški skladi preangažirali za
nekaj let naprej. Ta preangažiranost ni samo vnaprej vezala sredstev,
ampak povzročila tudi veliko zadolženost do gradbenih podjetij.
Posamezni skladi dolgujejo gradbenim podjetjem skoraj milijardo starih
dinarjev. Točnejši podatki bodo znani, ko bodo banke prevzele zaključne
račune skladov. Iz materialov, katere smo prejeli, je razvidno, da bodo
imele banke v letu 1966 na voljo 8 milijard, gospodarske organizacije 73
milijard, stanovanjska podjetja 13, ostali družbeni koristniki pa 8
milijard dinarjev in da se bodo vsa razpoložljiva sredstva za
stanovanjsko graditev povečala od 55 milijard v letu 1965 na 68 milijard
v letošnjem letu.</p>
<p>Podatki kažejo, da odpade največje breme na banke, ki imajo po tej
razdelitvi najmanj sredstev, prevzeti pa so morale največ obveznosti.
Novi sistem postavlja torej pred poslovne banke osnovno nalogo, da
zamenjajo dosedanji administrativni sistem zbiranja sredstev z novimi
poslovnimi odnosi zbiranja sredstev preko bančnega mehanizma.</p>
<p>Banke bodo morale zbirati sredstva za pokrivanje že prevzetih obveznosti
za kratkoročne in dolgoročne kredite ter za kreditiranje gradnje
stanovanj za tržišče. Na te naloge so se nekatere banke pripravljale že
lani, brž ko so izšli predpisi o novem sistemu stanovanjskega
gospodarstva, druge banke pa te naloge počasi prevzemajo, pri čemer jih
moti zlasti predlagani cenzus za ustanavljanje poslovnih bank.</p>
<p>Kako bodo banke zbirale ta sredstva? Zakon določa, da bodo banke lahko
znižale kredite za višino sredstev, s katerimi razpolagajo delovne
organizacije v letu 1966, to je za sredstva 4% prispevka od osebnih
dohodkov po odbitku subvencije za stanarino. Za ta znesek bodo torej
banke lahko gospodarskim organizacijam znižale kredite. Važno je tudi,
da je Narodna banka izdala predpise, da poslovne banke lahko koristijo
avista sredstva žiro računov stanovanjskih skladov, kakor tudi saldo 4%
prispevka za stanovanjsko gradnjo iz osebnih dohodkov pri delovnih
organizacijah na zbirnih računih pri SDK. Ta sredstva lahko uporabijo za
kreditiranje stanovanjske gradnje do konca septembra do višine 100 % te
S^aa salda, od 1. 10. dalje pa v višini 65% tega salda.</p>
<p>Banke bodo skušale skrajševati odplačilne roke v tistih primerih, kjer
so delovne organizacije prodale stanovanje svojim delavcem. Nadaljnja
možnost zbiranja sredstev je v poslovnem sodelovanju med banko in
interesenti za stanovanje. Ta poslovnost mora biti v tem, da imata od
takega sodelovanja korist oba partnerja. Tak sistem uvaja Kreditna banka
in hranilnica Ljubljana, ki odobrava delovnim organizacijam kredite v
višini 150 % od vezanega zneska, s tem, da koristijo organizacije tak
kredit po 10 mesecih, ko vplačajo določen znesek. Za občane pa je uvedla
sistem hranilnega varčevanja, tako da dobi varčevalec od 50 % do 300 %
kredita od privarčevanega zneska, vendar šele po 13 mesecih. Občan in
organizacija imata korist, ker se lastna sredstva povečajo najmanj za
polovico s posojilom po ugodni obrestni meri, na drugi strani pa si
banka za nekaj časa pridobi investicijska sredstva, katera bo
uporabljala delno za kritje preangažiranosti, delno pa za kreditiranje
gradnje stanovanj za trg. Banka pa bo morala prispevati tudi bančna
sredstva, saj je s svojimi sredstvi udeležena v višini 40 %, delovna
organizacija in občan pa skupaj s 60 %. Višina bančne udeležbe je
odvisna od kreditnega potenciala banke, zato bodo lahko dajale ugodnejše
pogoje banke z večjimi sredstvi. Vsekakor je naloga vseh komercialnih
bank, da čimprej izvršijo izračune svojih sredstev in skladov, ter v
okviru svojih možnosti urede sistem tega kreditiranja. Nadaljnja naloga
bank je tudi poslovno sodelovanje z gradbenimi podjetji. Pripomnil bi
še, da delovne organizacije že razpravljajo o vezavi svojih sredstev
sklada skupne porabe in 4% prispevka in da je pri Kreditni banki in
hranilnici Ljubljana sklenilo varčevalne pogodbe že preko 400 članov iz
raznih krajev Slovenije, nekaj varčevalcev pa celo iz Hrvatske. Veliko
zanimanje je tudi pri naših državljanih v inozemstvu, ki imajo ugodnejše
pogoje, kolikor varčujejo v tuji valuti.</p>
<p>V svoji razpravi šem se dotaknil le nekaj vprašanj. V bodočih obravnavah
se bo treba dotakniti tudi drugih problemov kot so na primer gradnja
socialnih stanovanj, komunalne opremljenosti naselij, cenena gradnja
stanovanj, vloga in naloga urbanizma, vprašanje varčevalcev in podobno.</p>
<p>Spričo navedenih problemov je treba predvsem urediti gospodarjenje s
stanovanjskim fondom, utrditi zbiranje sredstev delovnih organizacij in
državljanov preko poslovnega sistema bančnega mehanizma in prilagoditi
poslovanje vseh organov, ki imajo kakršenkoli stik s stanovanjskim
gospodarstvom, novemu sistemu.</p>
<p>Predsednik Leopold Krese: Besedo ima tovarišica Mara Pele.</p>
<p>Mara Pelc-Čeferin: Dovolite mi tovarišice poslanke in tovariši poslanci,
da kljub temu, da je tovariš Smole v svojem poročilu že omenil
financiranje ljubljanske bolnišnice, to vprašanje v svojih izvajanjih
ponovno načnem.</p>
<p>Na zborih volivcev, na katerih sem prisostvovala, se je ostro zahtevalo,
da se prične z gradnjo bolnišnice. O potrebi te gradnje ne bom
razpravljala, ker je bilo o tem že veliko napisanega in povedanega,
govorila bom samo o dejstvih.</p>
<p>Pri Izvršnem svetu je bila ustanovljena občasna komisija za pripravo
finančnega programa za financiranje gradnje nove bolnišnice. Predlogi
komisije so bili naslednji: republika financira 40%, občine pa 60 %
investicijske vsote. Obveznosti republike bi pokrival proračun v višini
40 %, za 60 % pa bi se najelo posojilo. Komisija je tudi izdelala
osnutek zakona o financiranju gradnje nove bolnišnice. Izvršni svet je o
predlogih komisije že razpravljal, vendar še ni zavzel dokončnih stališč
do teh predlogov. Prav tako Skupščina še ni zavzela dokončnih stališč do
osnutka o financiranju bolnišnice.</p>
<p>V do sedaj sprejetih in pripravljenih aktih o usmerjanju
potrošnje republiških sredstev nova bolnišnica ni zajeta. Informirana
sem, da je bilo to vprašanje ob sprejemanju ustreznih pravnih aktov
ponovno potisnjeno ob stran, in sicer iz razloga, da je treba v samih
pravnih aktih najprej določiti vire sredstev za posamezna leta graditve.</p>
<p>Glede na naš pravni sistem, ki ureja investicijsko graditev, pa pomenijo
taka stališča posredno ustavitev že začete gradnje, ker ni mogoče
izdelati programa po virih sredstev vnaprej za daljše razdobje.
Zagotovljena sredstva za leto 1965 bodo ostala zamrznjena, če ne bodo
sprejeti finančni načrti za vsa leta graditve nove bolnišnice.</p>
<p>Zbori volivcev zahtevajo, da se mora program gradnje nove bolnišnice, ki
so ga sprejeli pristojni organi, Izvršni svet Skupščine SR Slovenije,
bivša Okrajna skupščina Ljubljana in vseh 26 občin bivšega okraja
Ljubljana, ob sodelovanju najširših pristojnih zdravstvenih organizacij
že leta 1,963, dosledno spoštovati kot veljavno-pravni akt. Vsako
rahljanje tega programa bi povzročilo veliko gospodarsko škodo, kajti za
uresničitev tega programa je bilo doslej porabljenih že milijardo 640
milijonov dinarjev. Finančni program so sprejeli samo v občini
Ljubljana-Center in občini Litija. Občinske skupščine Ljubljana-Moste,
Bežigrad, Šiška, Vič, Zagorje, Trbovlje, Logatec, Domžale in Kamnik
ugotavljajo, da bodo sprejeli finančni program hkrati s sprejemom
proračuna za leto 1966. Ostale občine pa se sklicujejo na to, da bodo o
tem razpravljale, brž ko bo republika sprejela finančni program in na ta
način pokazala, da ima ta gradnja prednost.</p>
<p>Upravni odbor bolnišnice je pri analizi stanja ugotovil, da je treba
izdelati terminski program za gradnjo nove bolnišnice do leta 1970, in
ga realizirati tako, kot je bil sprejet.</p>
<p>Apeliram na republiko in občine, da predložene finančne programe
sprejmejo v najkrajšem času. Sprejemanje teh finančnih programov je
treba vključiti v srednjeročne programe za obdobje 1966/70. Če v teh
srednjeročnih programih ne bodo sprejeti finančni programi o zagotovitvi
sredstev za gradnjo bolnice skupaj z zagotovljenimi sredstvi, bolnišnice
ne bo mogoče graditi, ker predpisi zahtevajo zagotovitev vseh sredstev z
dolgoročnimi programi. Začeta dela bo treba ustaviti, ukini sklad z
njihovimi strokovnimi službami in prenehati z velikimi stroški za
iskanje finančnih rešitev za financiranje bolnišnice.</p>
<p>Po temeljiti analizi finančnega stanja občin in republike je upravni
odbor sklada za gradnjo bolnišnice sklenil, da se uresničitev programa
podaljša še na leto 1971. Operativni načrt izvajanja gradnje to omogoča,
ker je terminsko izdelan z domnevo, da se najprej začne z gradnjo
posteljnega objekta, kot najobsežnejšega objekta, leto dni kasneje z
gradnjo diagnostično-terapevtskega objekta, vzporedno s tem pa bi
potekala gradnja kuhinje in pralnice, brez katerih bolnišnica ne more
obratovati.</p>
<p>Gradnja bolnišnic bi torej po operativnem načrtu trajala do leta 1971.
Ta termin je sprejelo tudi Združenje štirih najmočnejših gradbenih
podjetij, ki so sodelovala na natečaju za prevzem gradbenih del. Za
realizacijo operativnega načrta po tem predlogu pa bi bilo potrebno v
letu 1966 2 milijardi 400 milijonov, v letu 1967 4 milijarde 302
milijona, leta 1968 3 milijarde 984 milijonov, v letu 1969 2 milijardi
979 milijonov, v letu 1970 2 milijardi 418 milijonov in v letu 1971 1
milijarda 443 milijonov starih dinarjev.</p>
<p>V letu 1966 bi se po tem predlogu občine in republika precej
razbremenile, ker za program v višini 2 milijard 400 milijonov SD
zadostujejo tale sredstva: sklad ima 1 milijardo vezanih sredstev,
splošna kreditna banka Ljubljana naj bi zagotovila 300 milijonov,
republika naj bi prispevala 500 milijonov in občine 600 milijonov starih
dinarjev.</p>
<p>Graditev nove bolnišnice po etapah pa je možna le, če bi republika in
občine poprej sprejele finančni program s terminom za realizacijo
gradnje bolnišnice. Če proučimo predlog upravnega odbora in če
upoštevamo želje volivcev, mislim, da republika mora pristati na svoj delež.</p>
<p>Predsednik Leopold Krese: Tu imam še dve prijavi za diskusijo, ki pa po
vsebini obravnavata problematiko ostalih točk dnevnega reda. Ali želi
tovariš Lesar razpravljati sedaj, ali pri 4. točki in tovariš Štefan,
Škrabar p"ri 10. točki? (Pripomba iz klopi: Pozneje!)</p>
<p>S tem je lista prijavljenih govornikov izčrpana. Želi morda še kdo
besedo? (Ne javi se nihče.) Če ne, zaključujem razpravo o 2. točki
dnevnega reda in predlagam, da v zvezi s to točko dnevnega reda
sprejmemo resolucijo. Kdor je za, naj prosim dvigne roko. (Vsi poslanci
dvignejo roko.) Je kdo proti? (Nihče.) Se je kdo vzdržal? (Nihče.)</p>
<p>Predlog resolucije, ki sta jo pripravila odbor za družbeni plan, finance
in proračun Republiškega zbora in naš stalni odbor, ste prejeli. Ker smo
se v načelu strinjali s tem, da se resolucija sprejme, prehajamo na
razpravo in sklepanje o predlogu resolucije.</p>
<p>Predlog resolucije je obravnavala tudi zakonodajno-pravna komisija
Skupščine in zboru predložila pismeno poročilo. Ali želi predstavnik
komisije dati še ustno obrazložitev? (Ne želi.) Ima morda kdo drug
kakšne konkretne predloge k vsebini resolucij? (Ne javi se nihče.) Če
nima nihče dopolnilnih predlogov, potem prehajamo na razpravo o
predlaganih amandmajih. Prosim predstavnika odbora, da pojasni stališče
odbora do sprememb, ki jih predlaga zakonodajno pravna komisija. Besedo
ima tovariš Miloš Kobe.</p>
<p>Miloš Kobe: Tovarišice in tovariši! Hotel bi pojasniti stališče odbora
do amandmajev oziroma do sugestij, kot jih je imenovala zakonodajno-pravna komisija, s katerimi želi izpopolniti besedilo resolucije.</p>
<p>Odbor se z vsemi sugestijami, ki so bile pismeno dane, v glavnem
strinja, ne strinja pa se s predlogom k 3. točki. Zakonodajno-pravna
komisija predlaga, da naj bi republiški organi v okviru svoje
pristojnosti nudili pomoč delovnim organizacijam. Odbor je mnenja, da ni
potrebno pomoči omejevati s pristojnostjo, ker gre le za pomoč, ki jo je možno nuditi v okviru
pristojnosti. Odbor je mnenja, da take formulacije ne bi kazalo sprejeti.</p>
<p> Nadalje se odbor ne strinja s predlaganimi spremembami glede 4. točke,
ko naj bi se v četrti vrsti prve alinee 4. točke besedi »takšna mreža«
nadomestila z besedama »takšno poslovanje«. Po mnenju odbora bi ta
sprememba pomenila le ponavljanje prvega dela stavka, ki določa, da naj
bančni sistem in njegov razvoj omogočata čim večjo koncentracijo
sredstev, poudarek na bančni mreži pa bi s tem odpadel.</p>
<p>Odbor predlaga, da se sugestija k 6. točki, ki jo odbor sprejema, še
dopolni tako, da se besedilo novega predzadnjega odstavka glasi: »Za
financiranje oziroma sofinanciranje gradnje navedenih objektov v letu
1966 ter za plačilo neporavnanih obveznosti za investicijske objekte,
zgrajene v letu 1965 v znesku 1,14 milijona novih dinarjev bo SR
Slovenija najela kredit oziroma bo porok za kredite, ki jih bodo najeli
investitorji do višine 25 milijonov novih din.«</p>
<p>Obveznosti republike znašajo 5,44 milijona novih dinarjev. Republika
razpolaga s 4,30 milijona dinarjev sredstev. Iz najetega posojila v
višini 25 milijonov dinarjev bi bilo treba pokriti najprej primanjkljaj
starih obveznosti v višini 1,14 milijona novih dinarjev. Tako rešitev
omogoča pokritje neporavnane obveznosti za investicijske objekte, ki jih
navaja resolucija.</p>
<p>S sugestijami k ostalim točkam se odbor strinja in predlaga zboru, da
resolucijo v tej obliki sprejme.</p>
<p>Predsednik Leopold Krese: Želi še kdo razpravljati o amandmajih? (Ne
javi se nihče.) Če ne želi nihče, potem prehajamo na glasovanje o
predloženih amandmajih.</p>
<p>Predstavnik odbora se je strinjal s predlaganimi spremembami in
dopolnitvami uvodnega besedila v točki 1,. 2., 4. (tretja alinea) in k
točki 5. in 6., ki jih je predložila zakonodajno-pravna komisija. Te
spremembe so s tem postale sestavni del predloga resolucije, dočim ima
do ostalih predlogov drugačno stališče. Zato dajem na glasovanje amandma
zakonodajno-pravne komisije k besedilu 3. točke resolucije, ki se glasi:</p>
<p>»V prvi vrsti drugega odstavka naj se besedilo izpopolni tako, da se
glasi: »bodo republiški organi v okviru svoje pristojnosti nudili«. Kdor
je za ta amandma, naj prosim dvigne roko? (K besedi se prijavi
predstavnik zakonodajno-pravne komisije.)</p>
<p>Savo Šifrer: Zakonodajno-pravna komisija ni imela namena dati amandmajev
k predlogu resolucije, ampak samo nekatere sugestije. Če pristojni odbor
zbora ni sprejel teh sugestij, zakonodajno-pravna komisija svoje
sugestije umika.</p>
<p>Predsednik Leopold Krese : Na podlagi izjave predstavnika zakonodajno-pravne komisije menim, da ni treba glasovati in da je sprejet predlog
našega odbora.-</p>
<p>O materialu in o resoluciji je včeraj razpravljal tudi
Prosvetno-kulturni zbor, ki je predložil svojo dopolnitev k resoluciji.
Dopolnitev ste prejeli na začetku te seje. Prosim, predstavnika odbora,
da se izjavi in da da svoje mnenje o predlogu Prosvetno-kulturnega zbora.</p>
<p>Inž. Miloš Kobe: Odbor je mnenja, da sta brez nadaljnjega sprejemljivi
obe zadnji alinei predloga Prosvetno-kulturnega zbora, ki govorita o
področju znanstveno-raziskovalnega dela in o skrbi za materialno osnovo
kulture. Odbor je imel pomisleke glede prve alinee, ker besedilo te
alinee v nekem smislu razvodenjuje problem učinkovitejše uporabe danih
sredstev. Kljub temu pa sodimo, da ne bi kazalo obrniti razprave samo
zaradi nekoliko ostrejše formulacije. Odbor meni, da bi tekst, ki ga
predlaga Prosvetno-kulturni zbor, lahko v celoti sprejeli.</p>
<p>Predsednik Leopold Krese: Želi še kdo besedo? (Ne javi se nihče.) Če ne
želi nihče besede, predlagam, da glasujemo o predlogih sprememb in
dopolnitev resolucije, s katerimi bi se besedilo k 5 točki te alinee
glasilo:</p>
<p>— »nadaljevala prizadevanja, da se na področju šolstva in izobraževanja
obseg in struktura šolske mreže, zlasti visokošolske, ter sredstva
kadrov in načina njihovega izobraževanja bolje prilagode potrebam in da
se izboljša predvsem kvaliteta pouka. Pri tem ugotavlja, da se sredstva
za to področje ne smejo zmanjšati in da je njihovi gospodarski porabi
treba posvetiti kar največjo pozornost;</p>
<p>— enako politiko bo vodila tudi na področju znanstveno-raziskovalnega
dela, ki ga je treba v veliki večji meri in bolj organizirano vključiti
v neposredne potrebe gospodarstva, uprave in družbenih služb;</p>
<p>— skrbela, da se za kulturo, ki je integralni del našega družbenega
razvoja, materialna osnova ne bo zmanjšala in da bo kvaliteta nenehno
rasla. Načrtno bo podpirala in pospeševala predvsem tiste dejavnosti, ki
bodo posredovale kulturo in umetnost širokemu krogu občanov.«</p>
<p>Kdor je za predlagano spremembo resolucije, naj prosim dvigne roko. (Vsi
poslanci dvignejo roko.) Je kdo proti? (Nihče.) Se je kdo vzdržal? (Nihče.)</p>
<p>Ugotavljam, da so predlagane spremembe soglasno sprejete.</p>
<p>S tem je razprava končana in prehajamo na glasovanje o predlogu
resolucije v celoti. Kdor je za resolucijo, naj prosim dvigne roko. (Vsi
poslanci dvignejo roko.) Je kdo proti? (Nihče.) Se je kdo vzdržal? (Nihče.)</p>
<p>Ugotavljam, da je resolucija sprejeta. Počakati bomo morali še, ali je
tudi Republiški zbor v enakem besedilu sprejel to resolucijo.</p>
<p>S tem je 2. točka dnevnega reda izčrpana in s tem zaključujem
dopoldanski del seje. Seja se bo nadaljevala ob 16.30, odbor pa se
sestane ob 16. uri. Ker vse kaže, da se bo seja nadaljevala še jutri,
vas prosim, da to upoštevate.</p>
<p>(Seja je bila prekinjena ob 14. up in se je nadaljevala ob 16.30.)</p>
<p>Predsednik Leopold Krese: Nadaljujemo sejo.</p>
<p>Prehajamo na 3. točko dnevnega reda, to je na obravnavo in sklepanje o
predlogu zakona o usmeritvi sredstev za investicije v letu 1966.</p>
<p>Predlog zakona skupaj z obrazložitvijo je Skupščini predložil Izvršni
svet, ki je določil za svojega predstavnika Franca Kraglja, pomočnika
direktorja zavoda za gospodarsko planiranje.</p>
<p>Ali želi predstavnik Izvršnega sveta dati ustno poročilo? Besedo ima
tovariš Franc Kragelj.</p>
<p>9*</p>
<p>Inž. Franc Kragelj: Tovarišice in tovariši poslanci! Iz materialov, ki
so vam bili predloženi, izhaja, da je eden od najpomembnejših
omejitvenih faktorjev za boljše izkoriščanje kapacitet, zlasti pa za
vključitev novih zmogljivosti v proizvodnjo, pomanjkanje električne
energije.</p>
<p>Že v letošnjem letu so potrebe po energiji, ki so jih prijavile
gospodarske organizacije, pokrite pri povprečnem vodnem letu le za okoli
90 %. V naslednjih letih bi se vprašanje preskrbe z energijo še bolj
zaostrilo, kolikor ne bi uspeli pravočasno dograditi elektroenergetskih
objektov, ki so v gradnji. Ti objekti so: Toplarna Ljubljana, HE Srednja
Drava I in pa Termoelektrarha Trbovlje. Z dograditvijo teh treh
elektroenergetskih objektov bi zagotovili v gospodarstvu dodatnih 1700
MW električne energije, pričetek obratovanja pa bi bil možen pri
Toplarni Ljubljana proti koncu letošnjega leta, pri ostalih dveh
elektrarnah pa v začetku leta 1968.</p>
<p>Pogoj za aktiviranje navedenih elektrarn v tem roku pa so predvsem
zadostna finančna sredstva. Potrebno je vedeti, da je razen udeležbe
federacije treba zagotoviti od investitorjev in Splošne gospodarske
banke za dokončno usposobitev teh objektov in pa za financiranje
prenosnega omrežja še okoli 32 milijard starih dinarjev. Od tega pa
odpade glavno breme na leto 1966 in 1967. Glede na pokazane potrebe po
izgradnji elektroenergetskih objektov predlaga Izvršni svet, da se vsa
sredstva, ki jih v letu 1966 usmerja republika za gospodarske
investicije, namenijo razen zneska 500 milijonov dinarjev kot prispevek
za pospešeno izgradnjo navedenih elektroenergetskih objektov.</p>
<p>Sredstva, ki bi se na tej osnovi zagotovila za nadaljnjo izgradnjo
elektroenergetskih objektov v tem letu, predstavljajo le del potrebnih
sredstev, medtem ko bi ostala dodatna sredstva zagotavili investitorji
in pa Splošna gospodarska banka.</p>
<p>Kljub takim naporom, ki so potrebni za saniranje problemov v
elektrogospodarstvu, pa je smatral Izvršni svet za potrebno, da
predlaga, da se del sredstev, ki jih usmerja republika, nameni v znesku
500 milijonov dinarjev za sofinanciranje izgradnje proge Koper—Prešnica.
S tem naj bi se predvsem pospešilo združevanje sredstev za nadaljnjo
izgradnjo te proge s strani investitorja in pa drugih bodočih
koristnikov te proge, katerim je pravzaprav izgradnja te proge namenjena.</p>
<p>Iz navedenih razlogov predlaga Izvršni svet, da Skupščina zakon o
usmeritvi republiških sredstev za investicije sprejme, kakor je bil
predlagan.</p>
<p>Predsednik Leopold Krese: Predlog zakona sta prav tako obravnavala naš
odbor in zakonodajno-pravna komisija. Prosim, da predstavnik našega
odbora, da poročilo.</p>
<p>Inž. Ivan Arzenšek: Pri obravnavi zakona o usmeritvi republiških
sredstev za investicije v letu 1966 se je odbor za proučevanje zakonskih
in drugih predlogov strinjal z amandmajem, ki ga je predložil odbor za
družbeni plan, finance in proračun Republiškega zbora, s tem, da se
poveča vsota za nadaljnjo gradnjo železniške proge Koper—Prešnica od
prvotnih 5 milijonov na 7,5 milijona novih dinarjev, ter da je ta
udeležba vezana na pogoj, da ostali sofinancerji zberejo preostala
sredstva v razmerju 1 : 4. Pri tej odločitvi je odbor upošteval predvsem
dva osnovna razloga, in sicer:</p>
<p>— da se ustvarijo na ta način možnosti za večje angažiranje ostalih
sredstev iz gospodarstva in</p>
<p>— da se s tem da poseben poudarek na izredno pomembnost železniške proge
Koper—Prešnica.</p>
<p>Pri tem se moramo zavedati, da je luka Koper v svojem razvoju dosegla
lepe uspehe, da ima dobro zaledje in vse ostale pogoje, ki so za
perspektivo-slovenskega gospodarstva pomembni.</p>
<p>Če bi iz kakršnih koli razlogov ne nadaljevali z gradnjo te proge, ki
dejansko pomeni povezavo luke s celotnim zaledjem, obstaja nevarnost, da
se razvoj, luke zavre, njeno delovanje omeji le na posreden prevoz preko
skladišč in da se promet, ki se danes ugodno razvija preko koprske luke,
preusmeri v druga pristanišča. Zaradi tega se odbor v celoti strinja s
predloženim amandmajem.</p>
<p>Predsednik Leopold Krese: Želi še kdo besedo? Besedo ima tovariš Miro
Benedejčič. ,</p>
<p>Miro Benedejčič: Predloženi predlog zakona o usmeritvi sredstev za
investicije v letu 1966 v 2. členu določa, da se anuitete od kreditov
odpravljenih investicijskih skladov v znesku 500 milijonov uporabijo za
sodelovanje pri financiranju graditve železniške proge Koper—Prešnica. K
temu predlogu zakona je odbor za proučevanje zakonskih in drugih
predlogov Gospodarskega zbora dal amandma, kot smo pravkar slišali, v
tem smislu, da se poveča vsota prej omenjenih sredstev 500 milijonov
starih dinarjev na 750 milijonov din, kar pomeni, da bi se tudi sredstva
gospodarstva zaradi pogojene vezave morala povečati od 2 na 3 milijarde
starih dinarjev. O koristnosti tega objekta in ekonomski upravičenosti
je bilo na raznih mestih pa tudi na tem mestu že velikokrat govora. Zato
smatram, da vprašanja glede upravičenosti graditve železnice
Koper—Prešnica ne bi bilo danes potrebno utemeljevati. Lahko rečemo, da
je bilo vsestransko ugotovljeno, da predstavlja ta železnica pomemben
objekt v perspektivnem razvoju Slovenije. Zato bi s pospešitvijo gradnje
te proge zmanjšali škodo, ki jo slovensko gospodarstvo trpi zaradi
nezadostne učinkovitosti vrste gospodarskih aktivnosti, na katerih
dejavnost bi ta objekt vplival.</p>
<p>Dovolite mi, da na kratko opozorim le na nekatere negativne posledice,
če bi z graditvijo proge zavlačevali. Ko se je začelo v letu 1964 z
gradnjo železnice, je bil določen rok dograditve v sredini leta 1966.
Izvršni svet Slovenije, okrajna skupščina Koper, gospodarska zbornica
okraja Koper in luka Koper so bili sporazumni, da luka Koper uredi svoje
poslovanje tako, kot da bo železnica stekla do omenjenega roka, to je do
sredi leta 1966. S temi zagotovili, da bo luka čimprej povezana z
obstoječim železniškim omrežjem, si je pridobila nov promet, hkrati pa
si je tudi že vnaprej z raznimi dogovori in pogodbami zagotovila še
večje količine blaga, ki naj, omogoči rentabilno izkoriščenje proge
takoj, ko bi bila dograjena. Zato že podaljšanje roka dograditve na leto
1967 lahko povzroči stagnacijo prometa, morebitna odložitev še na eno
leto pa bo že povzročila upadanje prometa. Upoštevati je treba namreč,
da je sedanji kombiniran prevoz pretovorov na Kozini zelo neugoden za
komitente luke in špediterje, ne glede na to, ali jih bremenijo dodatni
stroški ali ne. Blago mora namreč prestajati še eno manipulacijo, ki
povzroča dodatne stroške, izgube in okvare. Upravičena je torej bojazen,
da bi ponovna odložitev roka zgraditve proge utegnila vplivati na
usmeritev dosedanjih komitentov drugam.</p>
<p>Dalje, sam program razvoja luke bo ogrožen, oziroma otežkočen, če se rok
zgraditve ponovno odloži. Ena izmed glavnih osnov, na katerih temelji
bodoči razvoj koprske luke, je njena specializacija za določene vrste
tovora, kot npr.</p>
<p>/</p>
<p>lahko pokvarljivo blago, prehrambeni proizvodi v vrečah, surovi fosfat
itd. Znano je, da so predvidena znatna vlaganja za modernizacijo
jadranskih pristanišč tako na italijanski kakor tudi na naši strani.
Nujno je torej, da se blagovni tokovi skozi koprsko luko čimprej
formirajo, in to še preden bodo realizirana vsa ta vlaganja. Le tako bo
možno doseči takšno koncentracijo specializiranega prometa, da bo
omogočeno racionalno izkoriščanje optimalno dimenzioniranih kapacitet in
pocenitev uslug luke. Na ta način se bo luka tudi pozneje uveljavljala,
ne glede na razvoj konkurenčnih pristanišč. Prometnih tokov, ki bi se
zaradi nepravočasno dograjene železnice usmerili drugam, bi pozneje iz
drugih tudi moderniziranih luk težje dobivali nazaj. Eno leto zakasnitve
v tej fazi razvoja lahko veliko pomeni, zlasti v tranzitnem prometu,</p>
<p>Luka Kper teži za tem, da bi polovico prometa predstavljal tranzit,
polovico pa izvoz in uvoz. Tranzit ni interesanten samo z vidika
deviznega priliva, pač pa tudi zato, ker omogoča tolikšno koncentracijo
prometa, da se lahko specializira luka, hkrati pa tudi zagotavlja boljše
izkoriščanje luških in tovornih kapacitet, kar gre v končni fazi v
korist vsega našega gospodarstva.</p>
<p>Tudi regresiranje kombiniranega prevoza na relaciji Koper—Kozina bi se
podaljšalo, če se rok zgraditve odloži. V letu 1966 so predvideni
dodatni stroški tega prevoza, ki jih morajo regresirati železnica, luka
in družbeni skladi v višini 805 milijonov dinarjev. Izgadnja proge pa bo
omogočila takoj po vzpostavitvi železniškega prometa do luke poslovanje
brez regresa.</p>
<p>Končno, vsako odlaganje dokončanja tega objekta pomeni dodatne
investicijske stroške zaradi podražitve in tako dalje.</p>
<p>Glede na vsa navedena dejstva predlagam Gospodarskemu zboru, da
predloženi amandma odbora za proučevanje zakonskih in drugih predlogov
sprejme, to je, da se znesek, določen za sodelovanje pri financiranju
graditve železniške proge Koper—Prešnica, poveča na 750 milijonov starih
dinarjev. Odnos pogojne vezave sredstev naj ostane tak kot je že
predlagan v zakonu, to je, da bodo sredstva dana, če bodo investitor,
združeno železniško podjetje Ljubljana, banke in druge zainteresirane
delovne organizacije zagotovile v letošnjem letu najmanj 3 milijarde
starih dinarjev za financiranje graditve te proge. Dobil sem zagotovila,
da bo investitor uspel zbrati ta sredstva, ker vlada v gospodarskih
organizacijah veliko zanimanje za graditev tega objekta. Ta amanda pa po
mojem mnenju, ob racionalni uporabi sredstev za energetiko, ne bi smel
vplivati na obseg izgradnje potrebnih elektro energetskih objektov.</p>
<p>Predsednik Leopold Krese: Želi prosim še kdo besedo? (Ne javi se nihče.)
Če nihče ne želi več besede, zaključujem razpravo. Ker je
zakonodajno-pravna komisija dala nekatere amandmaje našemu odboru,
prosim predstavnika odbora, da se izjavi o teh amandmajih.</p>
<p>Ivan Arzenšek: Naš odbor je obravnaval amandma zakonodajno-pravne
komisije in se z besedilom amandmaja strinja. Predlagam zboru, da ga v
celoti sprejme. _v</p>
<p>Predsednik Leopold Krese: Bi še kdo želel razpravljati? (Ne javi se
nihče.) Zaključujem razpravo. Ker Izvršni svet ni sprejel amandmaja
našega odbora, odbora za proračun in finance Republiškega zbora ter
zakonodajno-pravne komisije, dajem na glasovanje ta amandma, preden
glasujemo o zakonu.</p>
<p>Kdor je za amandma, naj prosim dvigne roko! (Večina poslancev dvigne
roko.) Je kdo proti? (Nihče.) Se je kdo vzdržal? (2 poslanca.)</p>
<p>Ugotavljam, da je amandma odbora sprejet.</p>
<p>Prehajamo na glasovanje o zakonu v celoti, skupaj s sprejetim amandmajem. Kdor je za predlog zakona o usmeritvi sredstev za investicije v
letu 1966, naj prosim dvigne roko! (Vsi poslanci dvignejo roko.) Je kdo
proti? (Nihče.) Se je kdo vzdržal? (Nihče.)</p>
<p>Ugotavljam, da je predlog zakona soglasno sprejet. Hkrati obveščam, da
je v enakem besedilu predlog tega zakona sprejel tudi Republiški zbor.</p>
<p>Prehajamo na 4. točko dnevnega reda, to je na obravnavo in sklepanje o
potrditvi zaključnega računa skupnih rezerv gospodarskih organizacij za
leto 1965.</p>
<p>Zaključni račun skupnih rezerv gospodarskih organizacij s poslovnim
poročilom je predložil Skupščini SR Slovenije upravni odbor skupnih
rezerv gospodarskih organizacij in je za svojega predstavnika določil
Ivana Pariša člana upravnega odbora skupnih rezerv gospodarskih
organizacij. Izvršni sveta pa je določil za svojega predstavnika Petra
Vujca, namestnika republiškega sekretarja za gospodarstvo.</p>
<p>Besedo ima predstavnik upravnega odbora skupnih rezerv gospodarskih
organizacij.</p>
<p>Ivan Pariš: Tovariš predsednik, tovariši in tovarišice poslanci! Upravni
odbor republiških skupnih rezerv gospodarskih organizacij je na osnovi
zakona o načinu gospodarjenja s skupnimi rezervami predložil Skupščini
poslovno poročilo. Dovolite mi prosim, da ustno dopolnim poročilo ter
opišem smer, ki si jo je upravni odbor zadal pri gospodarjenju in
razpolaganju s skupnimi rezervami.</p>
<p>Na oblikovanje stališč upravnega odbora so imeli odločilen vpliv
naslednji faktorji:</p>
<p>— prvič, razprava v skupščinskih organih, ko so se potrjevale skupne
rezerve za leto 1964;</p>
<p>— drugič, notranji pogoji gospodarjenja, ki jih je prinesla gospodarska
reforma in</p>
<p>— tretjič, lastne izkušnje upravnega odbora, pridobljene v petih mesecih
njegovega delovanja v lanskem letu.</p>
<p>Opozoriti vas želim na nekaj temeljnih odločb, ki so odločilne za
gospodarjenje s temi sredstvi.</p>
<p>Najprej je potrebno poudariti poseben pomen sanacijskega načrta, ki ga
izdela gospodarska organizacija in predloži upravnemu odboru, kot
osnovno dokumentacijo o kreditnem zahtevku, ker po zakonu dotacije ne
pridejo v poštev. Upošteva se le tisti sanacijski načrt, ki dokazuje
uspešno poslovanje gospodarske organizacije po njeni sanaciji.
Sanacijske načrte izdelajo vse gospodarske organizacije, tako tiste, ki
imajo izgubo ter zahtevajo kredit za dnevno kritje, kakor tudi tiste, ki
žele poživiti svoje poslovanje. Za sanacijski kredit prosijo torej tiste
organizacije, ki so že v težavah, ali pa težave predvidevajo, in brez
sanacijskega kredita ne morejo več uspešno poslovati. Pri sanacijskih
kreditih za pospeševanje poslovanja pridejo v poštev takšne gospodarske
organizacije ali panoge gospodarstva, ki si ne morejo zagotoviti rednih</p>
<p>bančnih kreditov, vendar pa je njihovo poslovanje izrazito splošnega
gospodarskega značaja.</p>
<p>Splošni gospodarski značaj pa ne more biti odločujoči kriterij za
sanacijo organizacije, ampak mora gospodarska organizacija s sanacijskim
načrtom dokazati v bodoče rentabilno in uspešno delovanje. Z uvajanjem
takšne prakse odpadejo tu vse klice negativnih pojavov, ki so nakazani v
pismenem poročilu, kot npr. vsakoletno aboniranje posameznih podjetij na
sredstvih skupnih rezerv, parcialno reševanje in odlaganje rešitve
osnovnega problema iz leta v leto, neprincipialno dogovarjanje mimo
upravnega odbora itd.</p>
<p>Naslednje vprašanje je vloga upravnega odbora skupnih rezerv, kot
poslovno-aktivnega činitelja pri odločanju o sanaciji gospodarske
organizacije. Upravni odbor na podlagi sanacijskega načrta, menja banke
in strokovnih institucij sklepa o sanaciji podjetja. Sanacijski načrt bo
pa imel pravo veljavo šele tedaj, ko bo tudi njegovo izvajanje v praksi
dosledno, to pomeni, da je načrt sestavni del kreditne pogodbe. Upravni
odbor ima pravico, da s pomočjo strokovnih institucij zasleduje
izvajanje sanacije in da ukrepa v tistih primerih, ko podjetje odstopa
od načel, ki so začrtana v sanacijskem načrtu. Poslovnost upravnega
odbora bo prišla do izraza pri zanesljivem zavarovanju kreditov in
zaslišanju vseh strank, ki so poslovno zainteresirane za sanacijo. V
zvezi s tem želim poudariti, da lahko pride do različnih interesov v
smotrnosti sanacije gospodarske organizacije. Že v preteklosti se je
dogajalo, da so banke bile močno zainteresirane, da se začasno premosti
nastala izguba, da se jo celo prikrije in da se prepreči obravnava
vzrokov slabega poslovanja in ekonomske upravičenosti obstoja posamezne
organizacije. Njihove naložbe in garancije za takšno gospodarsko
organizacijo v preteklosti so bile tako velike, da bi odklonitev
sanacije pomenila zanje občuten materialni udarec.</p>
<p>Upravni odbor skupnih rezerv se je na podlagi izkušenj iz prejšnjih let
odločil, da ne bo upošteval pri odobravanju sanacijskih kreditov
sekundarnih interesov kot npr. obveznosti občin, bank, ki so dale
garancijo za posojilo in posledic, ki bi nastale, če bi gospodarska
organizacija prišla v likvidacijo. Za odobritev sanacijskih kreditov
mora postati merodajen edino sanacijski načrt, ki bo dokazal, da bo
sanacija omogočila ekonomsko poslovanje podjetja. V nasprotnih primerih
bo upravni odbor skupnih rezerv odobril samo tista sredstva, ki jih mora
po zakonu zagotoviti na minimalne osebne prejemke do zaključka
likvidacijskega postopka.</p>
<p>Danes je pred tem forumom predlog zakona o gospodarjenju in razpolaganju
z dopolnilnimi sredstvi skupnih rezerv. Kolikor bo ta zakon sprejet v
predloženem besedilu, bo odgovornost upravnega odbora pred skupščino
razširjena še na ta sredstva. Pri gospodarjenju in razpolaganju s temi
sredstvi, upravni odbor ne sme biti obremenjen v nobenem pogledu s
kakršno koli neprincipialnostjo.</p>
<p>Pri gospodarjenju z dopolnilnimi sredstvi upravni odbor ne bo mogel
nastopati kot dobrodelna organizacija. Upoštevati bo moral izključno
ekonomska načela in ne bo mogel prevzeti vloge zavoda za pokrivanje vseh
tistih dolgov in obveznosti, ki se ne morejo pokriti iz drugih virov. Če
so med reformo in pred reformo bila možna določena odstopanja, je
upravnemu odboru skupnih rezerv jasno, da bo svojo nalogo izpolnil le
tedaj, če bo s sredstvi skupnih rezerv gospodaril tako, da bo uporaba
teh sredstev dala obrobne rezultate in pomagala gospodarskim
organizacijam v upravičenih primerih.</p>
<p>Izvajanje zakona o spremembah in dopolnitvah zakona o gospodarjenju in
razpolaganju s skupnimi rezervami, kakor tudi predloženi zakon o
gospodarjenju z dopolnilnimi sredstvi skupnih rezerv bosta zajamčila
takšno gospodarjenje s temi sredstvi.</p>
<p>Prosim Gospodarski zbor Skupščine SR Slovenije, da zavzame stališče do
predloženega zaključnega računa in poslovnega poročila ter ga sprejme
oziroma dopolni.</p>
<p>Predsednik Leopold Krese: Želi predstavnik našega odbora dati še ustno
poročilo? (Ne želi.) K besedi se je prijavil tovariš Jože Lesar.</p>
<p>Jože Lesar: Tovarišice in tovariši poslanci! Takoj v začetku želim
poudariti, da ne vidim nobene razlike med vsebino sredstev gospodarskih
rezerv in sredstvi, ki se zbirajo v republiškem cestnem skladu, vodnem
skladu itd. Iz gradiva, ki sem ga proučil k tej točki in k naslednjima
točkama dnevnega reda, pa izhajajo nekateri problemi, ki niso skladni z
osnovnimi mislimi in načeli gospodarske reforme.</p>
<p>Obrazložitev Izvršnega sveta, da so sredstva skupnih rezerv sredstva
gospodarskih organizacij, ki se razdeljujejo v obliki kredita in ne v
obliki dotacij, se mi ne zdi prepričljiva. Ta moja trditev potrjuje
dejstvo, da se ta sredstva koncentrirajo in stekajo pri upravno
političnih skupnostih. Menim, da je zbiranje teh sredstev le
administrativna oblika zajemanja sredstev za določene namene, nad
katerimi varčevalci in vplačniki nimajo nobenega vpliva. Prav je, da
imamo rezervne sklade, vendar bi morala biti tehnika dodeljevanja in
uporabe teh sredstev drugačna. S temi sredstvi namreč razpolagajo
izključno občine in republika in se uporabljajo tedaj, ko v gospodarskih
organizacijah nastane izguba. To načelo pa prav gotovo ne govori v prid
krepitvi odgovornosti in gospodarnostnemu poslovanju v posameznih
gospodarskih organizacijah. Če nastane npr. izguba v gospodarski
organizaciji zaradi objektivnih vzrokov, je to dokaz, da s poslovnim
konceptom gospodarske organizacije nekaj ni v redu. Če so vzroki za
izgube subjektivnega značaja, je treba poklicati na odgovornost samo
upravne organe in vodstvo gospodarske organizacije, če pa so izgube
nastale zaradi neurejenih cen, morajo rešiti problem pristojni organi.
Trdim, da obstoj teh skladov v negativnem smislu blaži ostrino tistih
ekonomskih zakonitosti, ki jih priznava in uveljavlja naša gospodarska
reforma. V tem smislu je tudi govoril v uvodnem ekspozeju tovariš Smole,
vsaj jaz sem ga tako razumel.</p>
<p>Osnovna smer našega gospodarskega razvoja mora biti ta, da postanejo
rezultati gospodarskih organizacij odraz tržnoblagovnih odnosov. Brez
dvoma teh ciljev ne bomo dosegli, če bomo krepili sredstva, ki so
namenjena izgubam, zlasti v času, ko iz dneva v dan postajajo skladi
gospodarskih organizacij vse močnejši in se zmanjšujejo možnosti izgub v
gospodarstvu. Protislovje je namreč v tem, da na eni strani krepimo
gospodarsko moč in sposobnost gospodarskih organizacij, na drugi strani
pa akumuliramo vse večja sredstva v skladih skupnih rezerv, ki služijo
pokrivanju izgub. Prav iz tega razloga menim, da je akumuliranje
sredstev v tej obliki, kot jo imamo danes, neprogresivno.</p>
<p>Obstoj sklada skupnih rezerv pa nasprotuje naporom za specializacijo,
poslovno kooperacijo in integracijo ter vsebini 9. člena zakona, ki ga
imamo na dnevnem redu in ki govori, da je proizvodne probleme treba
reševati z integracijskimi oblikami in poslovnimi odnosi med gospodarsko
organizacijo in poslovnimi bankami. Rezervna sredstva so potrebna. Toda
z njimi morajo gospodariti in razpolagati gospodarske organizacije same
ali pa gospodarske grupacije. Ta sredstva bi se smela uporabljati
predvsem z osvajanje novih tržišč ali za proizvodnjo novih proizvodov,
za pokritje rizikov, ki jih predvidevamo že v začetku programirane
proizvodnje. Rezervna sredstva bi morala torej postati tista
intervencijska sredstva, ki spodbujajo rentabilno poslovanje v
gospodarstvu, nikakor pa ne sredstva, s katerimi se daje potuha tudi
slabim proizvajalcem.</p>
<p>Predsednik Leopold Krese: Besedo ima tovariš Edo Komočar.</p>
<p>Edo Komočar: Tovarišice in tovariši! Poročilo o zaključnem računu
skupnih rezerv gospodarskih organizacij za leto 1965 je skrbno in
pregledno sestavljeno. Ne morem dajati strokovne ocene k temu gradivu,
opozoriti pa želim na tista vprašanja, ki mi niso povsem jasna.</p>
<p>Ni dvoma, da je upravni odbor, ki gospodari s finančnimi rezervami
gospodarskih organizacij, vodil pri zbiranju in razdeljevanju sredstev
določeno politiko, kot jo ima še danes. Razumljivo je, da so se
pokrivale trenutne izgube nekaterih gospodarskih organizacij, ki so
nastale ob uveljavljanju gospodarske reforme. Toda nekatere odločitve mi
niso razumljive in lahko trdim, da so celo zaskrbljujoče. V mislih imam
dodeljevanje sredstev iz skupnih rezerv kmetijskim organizacijam. V
gradivu se omenja 8 takih organizacij in dva agrokombinata.
Nerazumljiva je tolerantnost upravnega odbora tistih kmetijskih
organizacij, ki se jim iz sredstev skupnih rezerv pokriva zguba že vrsto
let, njihovo poslovanje pa se ne spremeni in izgube se iz leta v leto ne
zmanjšujejo. O tem problemu je razpravljal tudi naš odbor za proučevanje
zakonskih in drugih predlogov. Skrajni čas je, zlasti ob uveljavljanju
gospodarske reforme, da s tako prakso čimprej prekinemo! Če bomo
nadaljevali s tako prakso predvsem na področju kmetijstva in podpirali
tiste kmetijske organizacije, ki imajo iz leta v leto izgubo, bomo
naredili našemu gospodarstvu, posebno pa prizadevnim delovnim
organizacijam, medvedjo uslugo v njihovem prizadevanju za čim večjo
proizvodnjo in solidnejše poslovanje.</p>
<p>Še nekaj besed o tistem delu poročila, ki govori, da pri odobravanju
kreditov za pokrivanje izgub niso prišli dovolj do izraza objektivni
ekonomski kriteriji. Po mojem mnenju je nevzdržna ugotovitev zlasti v
današnjih pogojih gospodarjenja, da so pri odobravanju kreditov igrali
pomembno vlogo dogovori mimo upravnega odbora in da se niso upoštevali
sanacijski načrti. Prav tako nasprotujem raznim intervencijam občinskih
organov in drugih zainteresiranih strank, ki so vplivale, da so se
sanacijski krediti dodelili določeni delovni organizaciji. Osebno se
zavzemam in podpiram stališča v poročilu našega odbora, ko predlagam
upravnemu odboru, da naj v bodoče pri odločanju o predloženih zahtevkih
ne upošteva nobenih osebnih intervencij in da mora postati sanacijski
načrt osnova za presojo glede bodočega položaja delovne organizacije, ki
se obrača po pomoč na sklad. Temeljita strokovna analiza načrta bo
pokazala najboljšo rešitev, če pa načrt ne jamči uspešne sanacije,
sredstva republiških rezerv ne morejo in ne smejo sodelovati pri
improvizacijah in začasnih rešitvah.</p>
<p>Za zaključek mi še dovolite vprašanje: kakšna so bila tista strožja
merila pri odobravanju kreditov za pokrivanje izgube pri opekarni
Ribnica in kmetijski zadrugi Krmelj, kako so se ti kriteriji
izoblikovali, oziroma razlikovali od tistih, po katerih bi te dve
organizaciji lahko dobili sanacijske kredite.</p>
<p>Predsednik Leopold Krese: Prosim predstavnika upravnega odbora, da
odgovori na to vprašanje.</p>
<p>Ivan Pariš: Z razpravo tovariša Kornočarja se popolnoma strinjam.
Povedati moram, da je poročilo, ki ga danes obravnavate, pripravil in
izdelal dejansko nov upravni odbor sklada, ki posluje šele od druge
polovice lanskega leta. Načela, ki sem jih v svoji uvodni razpravi
omenil, veljajo le za nove dogovore, o katerih sklepa nov upravni odbor.
Upravni odbor pa je seveda prevzel tudi obveznosti iz prejšnjega
poslovanja, ko so po določenih načelih in kriterijih bili dodeljeni
krediti »Emoni«, rudniku Kanižarica in Zagorju. Pri obravnavi ostalih
kreditnih zahtevkov so se proučili tudi zahtevki opekarne Ribnica in
kmetijske zadruge Krmelj. O strožjih merilih, ki smo jih določili za
dodeljevanje kreditov, sem že govoril. Poudariti želim le, da je upravni
odbor ugotovil, da ta dva zahtevka nista dokazala, da gre za popolno
sanacijo, temveč le za premostitev težav, ki bi se v bodoče ponavljale.
Iz tega razloga sta bila zahtevka tudi zavrnjena. Toliko, če se tovariš
Komočar strinja.</p>
<p>Predsednik Leopold Krese: Se strinjaš z odgovorom? (Da.) Želi še kdo
besedo? (Ne.) Ker ne želi nihče besede, zaključujem razpravo.</p>
<p>V razpravi se je upravičeno kritiziral sedanji sistem razpolaganja s
sredstvi skupnih rezerv. Ker ni bilo konkretnih pripomb k zaključnemu
računu, menim, da naj ugotovitve v razpravi služijo za vodilo nove
politike gospodarjenju s sredstvi skupnih rezerv, ki mora priti do
izraza v novem zakonu, o katerem bomo razpravljali pri naslednji točki
dnevnega reda.</p>
<p>Dajem predlog zaključnega računa na glasovanje. Kdor je za ta predlog,
naj prosim dvigne roko. (Večina poslancev dvigne roko.) Se je kdo
vzdržal? (Eden.) Je kdo proti? (Nihče.)</p>
<p>Ugotavljam, da je zbor potrdil zaključni račun sklada skupnih rezerv,
obenem vas obveščam, da ga je potrdil tudi Republiški zbor.</p>
<p>Prehajamo na 5. točko dnevnega reda, to je na obravnavo in sklepanje o
predlogu zakona o spremembah in dopolnitvah zakona o načinu
gospodarjenja in razpolaganja s skupnimi rezervami gospodarskih organizacij.</p>
<p>Predlog zakona z obrazložitvijo je Skupščini predložil Izvršni svet in
je za svojega predstavnika določil Petra Vujca, namestnika republiškega
sekretarja za gospodarstvo. Želi tovariš Vujec dati še ustno
obrazložitev? (Da.)</p>
<p>Peter Vujec: Tovarišice in tovariši poslanci! Dovolite, da obrazložitev
zakonskega predloga o gospodarjenju in razpolaganju s skupnimi rezervami
gospodarskih organizacij dopolnim še z nekaterimi ugotovitvami, ki so
jih nakazale razprave v skupščinskih odborih in v zakonodajno-pravni
komisiji. Institucijo skupnih rezerv gospodarskih organizacij poznamo v
našem gospodarstvu že od leta 1959. Funkcija skupnih rezerv je bila od
vsega začetka ta, da kot izredna sredstva posredujejo mimo rednega
bančnega mehanizma pomoč tistim gospodarskim organizacijam, ki zaradi
objektivnih pogojev niso sposobne ustvariti zadostnega dohodka. V teku
let so se zvezni predpisi o rezervnih skladih spreminjali. Iz enotnega
zveznega rezervnega sklada za industrijo in gradbeništvo so se v letu
1961 z zveznim zakonom ustanovile pri občinah in republiki skupne
rezerve gospodarskih organizacij. Zvezni zakon je predvidel, da se z
republiškim zakonom določi način gospodarjenja in razpolaganja s temi
sredstvi. V naši republiki je bil izdan zakon o načinu gospodarjenja in
razpolaganja s skupnimi rezervami gospodarskih organizacij, ki je bil že
dvakrat noveliran, in sicer v letu 1964 in v začetku leta 1965. V tem
zakonu so bili določeni nameni uporabe teh sredstev. Določeno je bilo
tudi, da se poleg republiških in občinskih skupnih rezerv lahko
ustvarjajo tudi skupne rezerve gospodarskih organizacij mesta in način
sodelovanja med občinskimi, republiškimi in mestnimi skladi. S sredstvi
skupnih rezerv gospodarskih organizacij gospodarijo in razpolagajo
posebni upravni odbori, ki jih imenujejo občinske skupščine, mestni
sveti oziroma republiška skupščina, Zvezni predpisi in republiški zakon
pa niso določili nobenih ekonomskih kriterijev, po katerih naj bi s
sredstvi skupnih rezerv gospodarili upravni odbori.</p>
<p>Republiški zakon je prepustil Izvršnemu svetu in občinskim skupščinam,
da s pravilnikom o delu upravnih odborov določijo pogoje za dodeljevanje
in vračanje kreditov in celo pogoje, ob katerih se iz teh sredstev lahko
dajo gospodarskim organizacijam dotacije. Taka pravila doslej niso bila
predpisana. Zato je v praksi prihajalo do tega, da so upravni odbori
skupnih rezerv dajali gospodarskim organizacijam kredite ali dotacije za
pokrivanje izgub, ne da bi jih pri tem zavezali, da s temi sredstvi
sanirajo podjetje. Tako so se iz leta v leto pojavljale pred upravnimi
odbori s svojimi zahtevki iste gospodarske organizacije, da se iz
sredstev skupnih rezerv pokrijejo njihove poslovne izgube.</p>
<p>Skratka, sredstva skupnih rezerv gospodarskih organizacij so se doslej
dodeljevala bolj s političnega vidika, kot pa po vidikih ekonomske
utemeljenosti. Praksa je bila zelo različna, različni so bili kriteriji
in različna merila za odobravanje zaprošenih sredstev. Pri razdaljevanju
sredstev skupnih rezerv pa so se premalo upoštevali predvsem ekonomski
činitelji in najbolj racionalne naložbe. Čeprav so skupne rezerve
gospodarskih organizacij izredna sredstva, je treba poudariti, da so to
sredstva gospodarskih organizacij. Zategadelj je prav, posebno če imamo
pred očmi intencije reforme, da tudi za gospodarjenje s sredstvi skupnih
rezerv določimo takšen režim, ki bi pomenil korak naprej, režim, ki bo
slonel na ekonomskih načelih in načelih čimbolj racionalne uporabe teh
sredstev. Prav v skladu s temi načeli predlaga Izvršni svet Skupščine SR
Slovenije novo besedilo zakona o gospodarjenju in razpolaganju s
skupnimi rezervami gospodarskih organizacij. Prav zato so predvideni že
v samem zakonu nameni za uporabo teh sredstev, merila in pogoji. Prehod
od prejšnjega dokaj ekstenzivnega gospodarjenja s skupnimi rezervami na
sedanji ekonomični in racionalen način, je ena od zelo važnih vsebinskih
razlik prejšnjega in sedanjega zakona. To je velika kvalitetna sprememba
in velik korak naprej. Poslanci so ta načela odobrili in podprli. Če pa
hočemo bolj konkretno govoriti, kje so v zakonu te spremembe, potem
moramo predvsem ugotoviti:</p>
<p>Prvič. Načelno se dajejo sredstva skupnih rezerv gospodarskim
organizacijam le kot kredit. Izjema od tega načela je možna le tedaj,
kadar se ta sredstva dajejo za pokrivanje minimalnih osebnih dohodkov,
vendar to le na podlagi posebnih predpisov.</p>
<p>Drugič. V vsakem primeru mora gospodarska organizacija, ki zaprosi za
kredit iz skupnih rezerv, predložiti upravnemu odboru sanacijski načrt z
vso potrebno dokumentacijo, iz katere je razvidno, da bo po sanaciji
gospodarska organizacija trajno in uspešno poslovala. To določilo je
zelo pomembno, kajti odobritev kredita iz skupnih rezerv je vezana na
ugotovitev, če so podani vsi pogoji, da bo delovna organizacija po
sanaciji uspešno poslovala. Kredit iz sredstev skupnih rezerv za kritje
izgub se lahko odobri, če se ugotovi uspešno nadaljnje poslovanje.</p>
<p>Tretjič. Za kredite, ki se dajejo iz skupnih rezerv za pospeševanje
dejavnosti gospodarskih organizacij, veljajo v celoti splošni bančni
pogoji in bančna merila. Pri tem zakon določa tudi smernice, kaj je
treba doseči z naložbo za pospeševanje dejavnosti gospodarske
organizacije. To določilo je podrobno razvidno v 9. členu zakonskega
predloga.</p>
<p>Četrtič. Če upravni odbor skupnih rezerv odobri sanacijo in dodeli
sredstva iz skupnih rezerv, mora skleniti z gospodarsko organizacijo
pogodbo. V tej pogodbi določi način sanacije in kontrolo nad njo. V
primeru, da se pogodbene obveznosti ne izpolnjujejo, se predpišejo
sankcije za neizpolnjevanje pogodbenih obveznosti.</p>
<p>Petič. Da bi mogel upravni odbor skupnih rezerv gospodarno razpolagati s
sredstvi skupnih rezerv, zavezuje zakonski predlog gospodarske
organizacije — to določilo je novo — da že vnaprej obvestijo upravni
odbor o tem, da so zašle v težave in da jim bodo predvidoma potrebna
sredstva za sanacijo. Zakon omejuje upravne odbore pri razdeljevanju
sredstev za prihodnje leto. Višina odobrenih tranš za prihodnja leta ne
sme presegati 25 % vseh sredstev, zbranih v tistem letu, ko je bil
kredit odobren.</p>
<p>Iz tega vidimo, da se z zakonskim predlogom o spremembah in dopolnitvah
zakona o načinu gospodarjenja in razpolaganja s skupnimi rezervami
gospodarskih organizacij uvajajo bistvene spremembe in dopolnitve. Poleg
že navedenih dopolnitev in sprememb, ki imajo ekonomski značaj, pa
predlog zakona obvezuje upravni odbor skupnih rezerv, da obvezno poroča
organu, ki ga je imenoval. V poročilu je treba prikazati, kakšni učinki
so se dosegli s temi sredstvi. Zakonski predlog nalaga upravnemu odboru,
da kontrolira izvajanje pogodb in določa, da morata obe pogodbeni
stranki (upravni odbor in gospodarska organizacija) skrbeti, da se
pogodba izvaja in da se sredstva skupnih rezerv smotrno uporabljajo.
Pogodba, ki bo sklenjena v skladu s predpisi tega zakona, bo vsebovala
čvrstejše elemente, kot dosedanje pogodbe in nalagala večje obveznosti
tako upravnemu odboru kot gospodarski organizaciji.</p>
<p>Na podlagi te obrazložitve, dovolite, tovariši poslanci, da v imenu
Izvršnega sveta predlagam Gospodarskemu zboru Skupščine SRS, da
predloženi zakonski predlog sprejme.</p>
<p>Predsednik Leopold Krese: Želi morda predstavnik odbora za proučevanje
zakonskih in drugih predlogov, da da še ustno poročilo? (Da.) Besedo ima
tovarišica Elka Grilc.</p>
<p>Elka Grilc: Želim obvestiti zbor, da je odbor na svoji seji dne 10.
tega meseca predloženi zakonski predlog sprejel brez pripomb. Na tej
seji je odbor odstopil od amandmaja, ki ga je prvotno sprejel k 13.
členu. V celoti se je odbor strinjal tudi z amandmaji, ki jih je dala
zakonskemu predlogu zakonodajno-pravna komisija.</p>
<p>Predsednik Leopold Krese: Želi predstavnik zakonodajno-pravne komisije
besedo?</p>
<p>Savo Šifrer: Ne, hvala.</p>
<p>Predsednik Leopold Krese: Pričenjam razpravo o predločenem zakonskem
predlogu z amandmaji. Kdo želi besedo? (Ne javi se nihče.) Če nihče ne
želi razpravljati, dajem zakonski predlog s predloženimi amandmaji na
glasovanje. Kdor je za zakonski predlog, naj prosim dvigne roko. (Večina
poslancev dvigne roko.) Je kdo proti? (Nihče.) Se je kdo vzdržal? (Eden.)</p>
<p>Ugotavljam, da je zakon sprejet in da ga je v enakem besedilu sprejel
tudi Republiški zbor.</p>
<p>Prehajamo na 6. točko dnevnega reda, to je na obravnavo in sklepanje o
predlogu zakona o gospodarjenju in razpolaganju z dopolnilnimi sredstvi
skupnih rezerv gospodarskih organizacij.</p>
<p>Predlog zakona z obrazložitvijo je Skupščini predložil Izvršni svet in
je za svojega predstavnika imenoval Petra Vujca, namestnika republiškega
sekretarja za gospodarstvo. Vabim tovariša Vujca, da v imenu Izvršnega
sveta da še ustno obrazložitev.</p>
<p>Peter Vujec: Tovarišice in tovariši poslanci! Dovolite, da tudi k temu
zakonskemu predlogu dam potrebno obrazložitev, ker menim, da gre za
sprejem zelo važnega zakona.</p>
<p>Zevzačetku gospodarske roferme, ki pomeni globok poseg v strukturo
gospodarstva, ki uvaja bistvene spremembe v strukturi cen, spremembe v
sekundarni delitvi narodnega dohodka in povzroča določene premike v
gospodarstvu v mednarodni menjavi itd., je bilo jasno, da bodo novi
pogoji gospodarjenja povzročili v delovnih organizacijah številne težave
in postavili pred nje nove naloge, ki pomenijo v bistvu prilagajanje
njihovega poslovanja novim pogojem. Razumljivo je, da vseh težav
delovnih organizacij v tem neposrednem obdobju po reformi ni mogoče
reševati samo z običajnimi instrumenti, temveč je potrebno, da skupnost
sprejme za prehodno obdobje izreden in enkraten ukrep, ki naj omogoči
zbiranje potrebnih materialnih sredstev za intervencije v delovnih
organizacijah, ki so prišle z reformo v posebne težave in ki imajo vse
izglede, da v bodoče poslujejo uspešno in v duhu načel reforme. Zakon o
dopolnilnih sredstvih za skupne rezerve gospodarskih organizacij, ki ga
je sprejela zvezna skupščina ob uvajanju reforme, pomeni enega izmed
ukrepov, ki so bili sprejeti ob sami reformi zaradi tega, da se tudi
materialno pomaga in olajša poslovati delovnim organizacijam v prehodnem
obdobju z namenom, da se že usposobijo za intenzivnejše gospodarjenje.
Zvezni zakon pooblašča republike, da s svojimi zakoni natančneje
določijo način uporabe teh sredstev, ki se morajo uporabljati kar
najbolj učinkovito. Zakonski predlog je pred vami, je izdelan predvsem s
tem namenom, ker uvaja dodatne norme in kriterije za uporabo teh
sredstev in določa naloge organov, ki upravljajo s temi sredstvi.</p>
<p>Predlog zakona o gospodarjenju in razpolaganju z dopolnilnimi sredstvi
skupnih rezerv gospodarskih organizacij, o katerem boste razpravljali in
sklepali, so podrobno proučili Izvršni svet, Gospodarska zbornica in
drugi organi, zlasti pa odbori in komisije Skupščine SR Slovenije. Te
razprave so bistveno pripomogle razčistiti nekatera načelna in konkretna
vprašanja ter prispevale k izboljšanju nekaterih določil v besedilu tega
zakona. Mislim, da ni potrebno ponavljati vsebine pismene obrazložitve
zakona, ki ste jo prejeli. Zato dovolite, da v kratkih besedah opozorim
na tista vprašanja, ki so izstopala v razpravah ob pripravi tega zakona.</p>
<p>Predlog predloženega zakona predvideva, da se dopolnilna sredstva
skupnih rezerv gospodarskih organizacij stekajo na poseben bančni račun
pri republiških skupnih rezervah gospodarskih organizacij. To pomeni, da
se bodo dopolnilna sredstva, za razliko od skupnih rezerv gospodarskih
organizacij, formirala le v republiki, in predstavljala na ta način
povečano materialno bazo za delo skupnih rezerv gospodarskih
organizacij. Zbiranje dela dopolnilnih sredstev skupnih rezerv
gospodarskih organizacij pri občinskih skupščinah bi povzročilo
razdrobljenost že tako pičlih sredstev in onemogočilo sanirati tiste
delovne organizacije, ki so za splošno rast našega gospodarstva nadvse
potrebne.</p>
<p>Če vsebino teh sredstev ocenjujemo iz tega vidika, lahko ugotovimo, da
težišče problemov ni v nobenem sorazmerju z obsegom sredstev, ki se
zbirajo pri posameznih občinskih skupščinah. Zbiranje dopolnilnih
sredstev skupnih rezerv izključno pri republiških skupnih rezervah je še
bolj nujno zaradi sprememb zveznega zakona o dopolnilnih sredstvih, ki
je povzročilo, da so se sredstva, s katerimi razpolaga republika,
zmanjšala za polovico, ker se mora 25 % dopolnilnih sredstev obvezno
vezati pri republiški banki kot 10-letno posojilo, 25 % sredstev pa pri
jugoslovanski banki za zunanjo trgovino za kreditiranje izvoza opreme.</p>
<p>Iz 3. člena zakonskega predloga, ki v bistvu povzema določila zveznega
zakona, je razvidno, da se dajejo dopolnilna sredstva skupnih rezerv kot
kredit delovnim organizacijam za izplačilo osebnih dohodkov, za kritje
stroškov prekvalifikacije delavcev in za rekonstrukcijo obstoječih
zmogljivosti. Zvezni zakon tudi določa, da dobi delovna organizacija
kredit za prekvalifikacijo delavcev in za rekonstrukcijo pod pogojem, če
je dobila kredit tudi za izplačilo osebnih dohodkov. Že samo to določilo
zveznega zakona jasno kaže, da gre za sklop vprašanj, ki naj jih
rešujejo skupne rezerve in opozarja na to, da je pravilno določilo
zakonskega predloga, ki določa, da se zahtevki za kredit delovni
organizaciji proučujejo na osnovi sanacijskega načrta, iz katerega
morajo biti razvidni rezultati bodočega poslovanja delovne organizacije.
Dopolnilna sredstva skupnih rezerv se dajejo delovnim organizacijam le
kot kredit na podlagi sanacijskega načrta. Zakonski predlog uvaja
sanacijski načrt in ostale ekonomske kriterije tudi za gospodarjenje z
dopolnilnimi sredstvi skupnih rezerv. Iz sanacijskega načrta in iz druge
dokumentacije mora biti razvidno, da bo kredit omogočil uspešno in
boljše poslovanje delovne organizacije. Razumljivo je, da so naložbe le
v take delovne organizacije lahko upravičene in utemeljene.</p>
<p>Zvezni zakon o dopolnilnih sredstvih skupnih rezerv predvideva, da tisti
del dopolnilnih sredstev, ki je namenjen za rekonstrukcijo obstoječih
zmogljivosti, vlaga upravni odbor skupnih rezerv obvezno v kreditni
sklad banke, ki jo določi republika. V zvezi s tem določilom so bila
postavljena načelna vprašanja, ki so se nanašala predvsem na to, kakšna
je funkcija in vloga upravnega odbora skupnih rezerv glede sredstev, ki
so namenjena za rekonstrukcije in ki se morajo obvezno vložiti v
kreditni sklad banke. Predlog zakona določa, da tudi kredite za
rekonstrukcije odobrava upravni odbor skupnih rezerv, da pa seveda poleg
pogodbe o dodelitvi kredita delovni organizaciji sklene še posebno
pogodbo z banko o vložitvi za to namenjenih sredstev v njen kreditni sklad.</p>
<p>Tako določilo je logična posledica načela, da se intervencija
dopolnilnih sredstev skupnih rezerv lahko izvrši le na podlagi
sanacijskega načrta, za to pa mora skrbeti upravni odbor skupnih rezerv,
ki mora spremljati izvajanje sanacije. Le tako je mogoče doseči, da se
bodo sredstva dopolnilnih rezerv obravnavala enotno in da bo
zagotovljena ustrezna kontrola.</p>
<p>Izvršni svet meni, da predloženi zakon s svojimi dopolnilnimi normami in
določili rešuje navedeno problematiko skupnih rezerv in zato predlaga
Gospodarskemu zboru Skupščine, da zakonski predlog sprejme.</p>
<p>Predsednik Leopold Krese: Želi predstavnik odbora za proučevanje
zakonskih in drugih predlogov besedo? (Da.) Besedo ima inž. Anton Kovič.</p>
<p>Inž. Anton Kovič: Naš odbor in odbor za družbeni plan, finance in
proračun Republiškega zbora sta obravnavala zakonski predlog in dala
svoje mnenje, ki je podano v poročilu. Kasneje je nas predlog
obravnavala tudi zakonodajno-pravna komisija, ki je imela svoje
pripombe. Na skupnem sestanku našega odbora in odbora za družbeni plan,
finance in proračun Republiškega zbora so bile pripombe
zakonodajno-pravne komisije k 1., 4. in 9. členu sprejete, zavrnjena pa
sta bila amandmaja k 2. in 3. členu.</p>
<p>Zakonodajno-pravna komisija predlaga, da naj se drugi odstavek v 2.
členu črta, v drugi vrsti prvega odstavka 3. člena naj se besedilo »se
dajejo« nadomesti z besedilom »se lahko dajejo«. Odbora menita, da naj
besedilo 2. odstavka</p>
<p>2. člena ostane neizpremenjeno, to je, da se sredstva pa 3. a členu
zakona o dopolnilnih sredstvih za skupne rezerve gospodarskih
organizacij naložijo po 4% obrestni meri. Neizpremenjeno naj ostane
besedilo tudi v prvem odstavku</p>
<p>3. člena zakonskega predloga, ker govori tako tudi zvezni zakon; ostali
pogoji pa so določeni z drugimi členi zakona.</p>
<p>Predsednik Leopol Krese: Želi predstavnik zakonodajno-pravne komisije
besedo? Besedo ima tovariš Savo Šifrer.</p>
<p>Savo Šifrer: Glede amandmaja zakonodajno-pravne komisije k 2. členu
izjavljam v imenu komisije, da komisija vztraja pri svojem amandmaju. Po
mnenju komisije namreč ni stvar republiškega zakona, da fiksira stopnjo
oziroma obrestno mero, ampak je to stvar dogovora med banko in upravnim
odborom oziroma depozitorjem, to je tistim, ki bo sredstva naložil.
Komisija misli, da mora na to opozoriti odbor, ker meni, da določilo 2.
odstavka 2. člena ni v skladu z zakonom. Zato vztraja komisija pri
svojem amandmaju. Pri amandmaju k 3. členu pa komisija ne vztraja, ker
sta obe rešitvi v skladu s sistemom.</p>
<p>Predsednik Leopold Krese: Začenjam razpravo. Kdo želi besedo? (Ne javi
se nihče.) Ker se nihče ne javlja, prosim predstavnika Izvršnega sveta
tovariša Petra Vujca, da se izjavi glede predloženih amandmajev.</p>
<p>Peter Vujec: Tovarišice in tovariši poslanci! Drugi odstavek 2. člena
zakonskega predloga se glasi: »Sredstva po 3. a členu zakona o
dopolnilnih sredstvih za skupne rezerve gospodarskih organizacij se
naložijo po 4% obrestni meri.« Poslanci odbora za družbeni plan, finance
in proračun Republiškega zbora, kakor tudi poslanci odbora za
proučevanje zakonskih in drugih predlogov Gospodarskega zbora so se s
tem strinjali. Predlagatelj se strinja, da drugi odstavek 2. člena
ostane v predlaganem besedilu.</p>
<p>Predsednik Leopold Krese: Kdo želi besedo? Besedo ima tovariš dr. Branko
Premrou.</p>
<p>Dr. Branko Premrou: Tovarišice poslanke, tovariši poslanci! Dovolite mi,
da izrazim pomisleke proti stališču zakonodajno-pravne komisije. Po
mojem mišljenju sta pogodbena partnerja republika, ki vlaga sredstva in
banka, ki jih sprejema. Z zveznim predpisom je obrestovanje teh sredstev
limitirano s 4 %. Republika s tem zakonom prepušča ta sredstva upravnemu
odboru skupnih rezerv. Prav iz tega razloga ima republiška skupščina
pravico določiti upravnemu odboru s svojim aktom, ko prenaša nanj ta
sredstva, da izkoristi maksimalno mejo, ki jo je zvezni zakon določil.
Menim, da te pravice republiki ne moremo odrekati.</p>
<p>Predsednik Leopold Krese: Kdo še želi besedo? (Ne javi se nihče.) Ker
odbor za proučevanje zakonskih in drugih predlogov našega zbora vztraja
pri svojem predlogu in ker se nihče več ne oglasi, dajem na glasovanje
amandma zakonodajno-pravne komisije k 2. členu zakona, s katerim
predlaga, da se drugi odstavek 2. člena črta. Kdor je za predlog
zakonodajno-pravne komisije, naj prosim dvigne roko? (Nihče.)</p>
<p>Ugotavljam, da je ta amandma zavrnjen.</p>
<p>Prehajamo na glasovanje o predlogu zakona v celoti. Kdor je za predlog
zakona, naj prosim dvigne roko? Hvala. Se je kdo vzdržal? (Eden.) Je kdo
proti? (Nihče.)</p>
<p>Ugotavljam, da je Gospodarski zbor soglasno sprejel zakon o
gospodarjenju in razpolaganju z dopolnilnimi sredstvi skupnih rezerv
gospodarskih organizacij. V enakem besedilu ga je sprejel tudi
Republiški zbor.</p>
<p>Odrejam 20 minut odmora.</p>
<p>(Seja je bila prekinjena ob 17.45 in se je nadaljevala ob 18.10.)</p>
<p>Predsednik Leopold Krese: Prehajamo na 7. točko dnevnega reda, to je na
obravnavo in sklepanje o predlogu odloka o prenosu sredstev odpravljenih
družbenih investicijskih skladov na poseben račun Socialistične
republike Slovenije.</p>
<p>Predlog odloka z obrazložitvijo je Skupščini predložil Izvršni svet in
je za svojega predstavnika določil Jožeta Tepino, pomočnika republiškega
sekretarja za finance. Besedo ima tov. Jože Tepina.</p>
<p>Jože Tepina: Tovarišice in tovariši poslanci! Dovolite, da pred razpravo
o predlogu predpisov, ki jih predlaga Izvršni svet o urejanju nekaterih
vprašanj na področju bančništva v Sloveniji, dam kratko uvodno
obrazložitev. Pri tem se seveda sklicujem na pismene obrazložitve, ki so
priložene k predlogom teh predpisov in na današnji ekspoze predsednika
Izvršnega sveta.</p>
<p>Izhodišče in temeljne rešitve predstavljajo določila predloga odloka o
prenosu sredstev odpravljenih družbenih investicijskih skladov na
poseben račun Socialistične republike Slovenije. Z zakonom o bankah in
kreditnih poslih so bila ta sredstva prenesena v kreditne sklade bank.
Pri izvajanju tega zakona se je pokazalo, da ta sredstva ustvarjajo
privilegiran položaj nekaterim bankam in zavirajo njihovo poslovnost.
Zato pomeni sprememba zakona o bankah in kreditnih poslih, ki določa, da
se sredstva odpravljenih družbenih investicijskih skladov izvzamejo iz
kreditnih skladov bank, revolucionaren preobrat v bančnem sistemu in v
sistemu kreditnih skladov bank. Organizacija bank s tem postaja funkcija
moči in interesa gospodarskih organizacij. Na tej osnovi je treba
izvzeti iz kreditnih skladov bank ne le sredstva bivšega republiškega,
temveč tudi bivših okrajnih investicijskih skladov. V zvezi s tem bi se
želel dotakniti nekaterih ugotovitev oziroma ugovorov.</p>
<p>1. Ali naj se republika posluži fakultativne možnosti, ki jo daje za tak
prenos sredstev novela zveznega zakona? Mislimo, da bi bilo povsem
nemogoče, da bi se te možnosti v naši republiki ne poslužili. Gre za
načelni odnos do vloge družbenih investicijskih skladov sploh, to je do
splošnega investicijskega sklada in občinskih investicijskih skladov. V
tem odnosu ne more biti bistvene razlike.</p>
<p>2. Zakaj se izvzemajo iz kreditnih skladov bank razen sredstev
republiškega investicijskega sklada tudi sredstva okrajnih
investicijskih skladov, ker se s tem bistveno spreminjajo možnosti bank
za formiranje ustreznih kreditnih skladov? Tudi v tem primeru ne morejo
veljati dvojna merila glede sredstev posameznih bivših družbenih
investicijskih skladov. Ta sredstva ne morejo biti odločujoč element za
formiranje bank, temveč morajo služiti predvsem za kritje investicijskih
potreb v gospodarstvu, v sedanji fazi predvsem za kritje obveznosti, ki
so bile doslej prevzete v breme teh sredstev.</p>
<p>O odločitvah glede teh vprašanj naj bi odločala republiška skupščina.</p>
<p>Za leto 1,966 se že predlaga usmeritev teh sredstev za investicije v
energetiko in za gradnjo proge Koper—Prešnica. V primeru, če bi ta
sredstva ostala v kreditnih skladih bank, bi odpadla vsaka možnost za
usmerjanje teh sredstev. Ločitev bivših okrajnih družbenih in
investicijskih skladov na poseben račun skupno s sredstvi bivšega
republiškega investicijskega sklada, pomeni torej važen element v
usmerjanju gospodarskega razvoja v prihodnjem razdobju na temelju
smernic, ki jih bo določil srednjeročni plan.</p>
<p>Izvršni svet je predložil tudi predlog zakona o preosnovanju Splošne
gospodarske banke SR Slovenije v investicijsko banko. Da se lahko
obstoječa banka reorganizira v investicijsko banko, ali pa da se
ustanovi nova investicijska banka, je treba sprejeti poseben zakon.
Investicijska banka mora izpolnjevati osnovne pogoje glede števila
ustanoviteljev in višine kreditnega sklada. Potrebe po taki banki so
očitne. Zato ni treba naštevati in utemeljevati nalog, ki jih ta banka
lahko opravlja. Poudariti pa moram, da delokrog te banke ni omejen samo
na investicijsko dejavnost, temveč je naloga investicijske banke
razvijati tudi sodelovanje z ostalimi poslovnimi bankami, mobilizirati
gospodarstvo, da bo združevalo svoja sredstva in organizirano reševalo
svoje probleme. Te naloge pa seveda nalagajo banki, da svoje poslovanje
ne sme in ne more omejevati na ozko področje te ali one grupacije in da
je celo območje republike ozko torišče njenega udejstvovanja. Splošna
gospodarska banka mora postati pomemben nosilec širokega povezovanja na
temelju interesov gospodarstva. Interesi gospodarstva morajo postati
interesi poslovne banke.</p>
<p>Glede na pomen, ki ga pripisujemo Splošni gospodarski banki, je Izvršni
svet predložil tudi predlog odloka o vložitvi sredstev v kreditni sklad
te banke. S svojo vlogo 30 milijonov novih dinarjev v kreditni sklad
banke bo SR Slovenija postala eden od ustanoviteljev nove banke. S tem
si je SR Slovenija pridobila pravico, da sodeluje pri upravljanju banke
s svojim predstavnikom, ki ga mora imenovati Skupščina SR Slovenije.
Višina ustanoviteljskega deleža predstavlja le neznatni del sredstev
bivšega republiškega investicijskega sklada in tudi v kreditnem skladu
Splošne gospodarske banke ne bo pomenila nič več kot normalni
ustanoviteljski delež v eni od poslovnih bank.</p>
<p>Izvršni svet je predložil tudi predlog zakona o ustanovitvi sveta bank v
SR Sloveniji. Ta svet naj bi poleg združenja poslovnih bank bistveno
pripomogel k razvijanju sodelovanja med bankami. Predvsem pa naj bi svet
bank, kot posvetovalno telo, pripomogel k reševanju širših problemov s
področja kreditne politike, devizne politike itd. Zato je tudi neobhodno
potrebno, da obvezno sodelujejo v tem posvetovalnem telesu predstavniki
vseh bančnih enot, ki poslujejo na področju SR Slovenije.</p>
<p>Na podlagi teh obrazložitev predlagam v imenu predlagatelja, to je
Izvršnega sveta, da Gospodarski zbor sprejme predložene predloge.</p>
<p>Predsednik Leopold Krese: Besedo ima predstavnik odbora za proučevanje
zakonskih in drugih predlogov tovariš Arzenšek.</p>
<p>Ivan Arzenšek: Odbor za proučevanje zakonskih in drugih predlogov
Gospodarskega zbora se v celoti strinja s predlogom odloka o prenosu
sredstev odpravljenih družbenih investicijskih skladov na poseben račun
SR Slovenije, ki določa, da se ta sredstva izločijo iz kreditnih skladov
bank. Odbor se tudi strinja z določili, da se morajo ta sredstva
uporabiti in usmerjati za investicijsko dejavnost in gospodarstvo,
predvsem pa za kritje obveznosti, ki so nastale v breme teh sredstev.</p>
<p>Odbor je obravnaval tudi amandma, ki ga je Gospodarskemu zboru
predložila skupina poslancev, s katerim se oporeka Skupščini SR
Slovenije pristojnost za odvzem sredstev bivših okrajnih investicijskih
skladov. Odbor tega amandmaja ni obravnaval s pravnega vidika, temveč le
z vsebinske plati in ugotovil, da predloženi amandma ni sprejemljiv in
ga zato v celoti odklanja. V imenu odbora predlagam, da Gospodarski zbor
sprejme predlog odloka v predlaganem besedilu.</p>
<p>Predsednik Leopold Krese: Želi predstavnik zakonodajno-pravne komisije
dati svoje mnenje? Tovariš Arzenšek se je v imenu odbora že izjavil o
amandmaju, ki so ga predložili tovarišica Dragica Rome, Edo Komočar in
Ivan Kočevar. Prosim, da se tudi predstavnik zakonodajno-pravne komisije
oziroma Izvršnega sveta izjavi o tem amandmaju.</p>
<p>Savo Šifrer: Ne, hvala!</p>
<p>Peter Vujec: K predlaganemu amandmaju bi imel več ugovorov. Zato že v
začetku predlagam Gospodarskemu zboru, da tega amandmaja ne sprejme.</p>
<p>Prva trditev v amandmaju, da republika ne more prenesti sredstev bivših
okrajnih investicijskih skladov, ker 10. člen zakona za izvedbo odprave
okrajev v SR Sloveniji govori le v usmerjanju teh sredstev, s pravnega
vidika ni utemeljena. 10. člen tega zakona se glasi: »Pravice okrajnih
skupščin, ki jim pripadajo po predpisih o bankah in kreditih oziroma v
zvezi s sklenjenimi pogodbami glede usmerjanja sredstev bivših okrajnih
investicijskih skladov ki so bila prenesena v kreditne sklade ustreznih
komunalnih bank, preidejo na Skupščino SR Slovenije.«</p>
<p>10»</p>
<p>Ob sprejemanju tega zakona in do novele zakona o bankah in kreditnih
poslih ni bilo druge pravice, kot pravice do usmerjanja sredstev. S
sprejemom novele prej omenjenega zakona pa se je ta pravica razširila
tudi na pravico do izvzema sredstev bivših družbeno-investicijskih
skladov, ki je s tem prešla na Skupščino SR Slovenije.</p>
<p>Druga trditev v amandmaju, da je skupščina bivšega okraja Ljubljana
prenesla sredstva odpravljenega sklada na komunalne banke Kranj,
Ljubljana in Novo mesto, po mojem mnenju ni nezakonita. Republika takrat
ni niti omejevala niti ni nasprotovala prenosu teh sredstev v kreditne
sklade teh bank. Ne vem pa, zakaj se citira samo primer okraja
Ljubljane, zakaj ne bi citirali tudi drugih primerov?</p>
<p>Skupščina okraja Ljubljana je s prenosom odpravljenega sklada izvršila
samo z zakonom za izvedbo odprave okrajev dano nalogo, ni pa mogla
spremeniti pravic republike, določenih z istim zakonom.</p>
<p>Tretja trditev, po kateri naj bi bilo v obrazložitvi odloka, ki ga je
sprejela skupščina bivšega okraja Ljubljana izrecno rečeno, da postanejo
sredstva odpravljenega okrajnega družbenega investicijskega sklada, ki
se prenesejo v komunalne banke, sredstva občinskih skupščin z območja
komunalne banke, je brez pomena. Ne glede na to, da obrazložitev k
predlogu ne more spreminjati republiškega zakona, se mora upoštevati, da
taka obrazložitev ne more biti točna; okraj ni mogel razglasiti sredstev
odpravljenega družbenega investicijskega sklada za sredstva občinskih
skupščin z območja posamezne komunalne banke niti na podlagi
republiškega niti na podlagi zveznega predpisa.</p>
<p>Četrtič, če bi hoteli spremeniti pravice republike, ki izhajajo iz 10.
člena zakona za izvedbo odprave okrajev v SR Sloveniji in razdeliti
sredstva bivših okrajnih investicijskih skladov na občine, bi se moral
spremeniti zakon o odpravi okrajev, ki ga je Skupščina SR Slovenije
sprejela 12. 3. 1985. leta. Razdelitev pa bi morala biti izvršena z
razdelilnikom, pri čemer bi ostalo vprašanje kriterijev za razdelitev
odprto.</p>
<p>Petič. Pravica, ki se je z novelo zakona o bankah in kreditnih poslih
spremenila, ni spremenila nosilcev pravic, to je, ni prenesla pravic od
republike na občine, ampak je spremenila le pravice o razpolaganju s
sredstvi bivših družbeno investicijskih skladov.</p>
<p>Šestič. Tudi v primeru, če bi se predlagani odlok ne sprejel, ne bi
nastala nova razpolagalna pravica občin s sredstvi bivših okrajnih
investicijskih skladov, ampak bi ta sredstva ostala v kreditnih skladih
bank z vsemi negativnimi posledicami, ki jih ta sredstva povzročajo pri
ustanavljanju in poslovanju bank.</p>
<p>Za konec pa še nekaj besed v ilustracijo. V prvotnem načrtu sedanjega
zakona o spremembah in dopolnitvah zakona o bankah in kreditnih poslih
je bil k 3. členu dodan tretji odstavek, po katerem naj bi bile
družbeno-politične skupnosti dolžne, da v kreditnem skladu banke, ki je
do prvega marca letos prilagodila svoje poslovanje zakonu o bankah in
kreditnih poslih, pustijo toliko sredstev, kolikor bi bilo potrebno, da
se z ostalimi vplačili ustanovitelju zagotovi potrebni minimum
kreditnega sklada, ki bi bil po obstoječem predpisu potreben za
nadaljnji obstoj oziroma za poslovanje bank.</p>
<p>Ker ta določila niso bila sprejeta, pomeni, da sta se zvezni Izvršni
svet in Zvezna skupščina odločila za ta izpad, kljub negativnim
posledicam za banke, ki so se sicer že ustanovile, nimajo pa dovolj
vplačanih sredstev v kreditnem skladu po izpadu sredstev bivših
družbenih investicijskih skladov.</p>
<p>Predsednik Leopold Krese: Želi še kdo besedo? Predstavnik
zakonodajno-pravne komisije tovariš Šifrer.</p>
<p>Savo Šifrer: Zakonodajno-pravna komisija je že v svojem pismenem
poročilu z dne 11. februarja zavzela stališče do predloženega amandmaja.
Iz pismenega poročila je razvidno, da komisija nima nobenih pomislekov s
stališča zakonitosti zoper določbo druge točke predloženega odloka, po
kateri se sredstva odpravljenih okrajnih družbeno-investicijskih skladov
prenesejo na poseben račun SR Slovenije pri Splošni gospodarski banki.</p>
<p>Ne da bi ponavljal dosedanje razprave, izjavljam, da se strinjam z
izvajanjem predstavnika Izvršnega sveta.</p>
<p>Predsednik Leopold Krese: Tovariš Premrou, predstavnik Izvršnega sveta
ima besedo.</p>
<p>Dr. Branko Premrou: Tovarišice poslanke, tovariši poslanci! Pravna
obrazložitev, ki je povsem točna, je že podal tovariš Vujec. Ne
nameravam ga ponavljati. Opozoril bi vas rad le na neke pravne
netočnosti in nedoslednosti v amandmaju.</p>
<p>Amandma govori, da 10. člen zakona za izvedbo odprave okrajev v SR
Sloveniji določa, da preidejo na Skupščino SR Slovenije samo tiste
pravice okrajnih skupščin, ki še nanašajo na usmerjanje sredstev. Tega
10. člen zakona ne govorilo.člen je že poprej prebral tovariš Vujec. Iz
besedila je razvidno, da govori ta člen o pravicah okrajev, ki jih imajo
do sredstev bivših investicijskih skladov po zakonu o bankah. Gre torej
za zakon o bankah. V zakonu o bankah je bila določena samo pravica o
usmerjanju sredstev; ta pravica pa se je z novelo zakona spremenila v
pravico razpolaganja s sredstvi, ker sta se spremenila sistem kreditnih
skladov bank in funkcija bivših sredstev investicijskih skladov. To je
prva netočnost amandmaja.</p>
<p>Druga netočnost je, da je ljubljanski okraj hotel prenesti ta sredstva
na več komunalnih bank kot skupni delež občin za obmpčja posamezne
banke. Ta sredstva namreč niso na noben način postala skupni delež občin
z območja posamezne banke. Ta sredstva so bila v kreditnem skladu banke,
bila so bančna sredstva, usmerjala pa jih je republika, oziroma bi jih,
če bi ostala v teh skladih. Republika bi bila tista, ki ima vložena
sredstva pri banki in sodeluje pri upravljanju banke. Tudi ta
predpostavka je torej v amandmaju netočna.</p>
<p>Netočen je tudi namen in cilj tega amandmaja, da bodo pristojne občinske
skupščine same odločaje o izločitvi teh sredstev. Kaj se zgodi, če se
črta 2. točka? Sredstva ostanejo v kreditnih skladih bank, o njihovi
uporabi odloča republika in samo republika bo udeležena pri vodstvu teh
bank. S tem amandmajem si občine ne pridobe nobene prednosti.</p>
<p>Želim vas opozoriti še na eno vprašanje, to je na funkcijo kreditnih
skladov. S spremembo zveznega zakona o banki se je spremenila tudi
funkcija kreditnih skladov banke in s tem funkcija sredstev bivših
investicijskih skladov. Ko je bil v lanskem letu izdan zakon o bankah,
je veljalo načelo, da naj se vsa sredstva za razširjeno reprodukcijo
vlagajo v kreditni sklad banke. Zatb je prejšnji zakon o bankah in o
odpravi investicijskih skladov predvideval, da se morajo ta sredstva
vložiti v kreditne sklade bank in ga postanejo s tem bančna sredstva.</p>
<p>S spremembo 19. člena zakona o bankah, ki določa, da se izločijo
sredstva bivših investicijskih skladov iz kreditnega sklada bank, so
dobili kreditni skladi bank povsem drugo funkcijo. Sredstva kreditnega
sklada banke morajo zagotoviti nemoteno funkcioniranje banke, njeno
poslovnost, predvsem pa izpolnitev garancij, ki jih ima. Sredstva
kreditnega sklada so, dovolite mi to primero, neke vrste akcijski
kapital banke.</p>
<p>Banka mora služiti gospodarstvu. Zato je prav, da kreditni sklad banke
predstavljajo predvsem sredstva gospodarskih organizacij, ki jih te
vlagajo v bančne kreditne sklade. Tiste organizacije pa, ki vlagajo
svoja sredstva v banko, imajo pravico, da odločajo v zborih banke.</p>
<p>Ta načela pa seveda spremene vsebino sredstev bivših investicijskih
skladov. Ta sredstva se s tem, da razpolaga z njimi družbeno-politična
skupnost, spreminjajo v intervencijska sredstva in dobivajo s tem
neprimerno širši značaj, kot so ga imela poprej, ko so bila v kreditnem
skladu banke. Ta sredstva družbeno-politična skupnost lahko vloži v
kreditni sklad banke, ga da banki kot posojilo, ali pa ga naloži kot
depozit. Družbeno-politična skupnost ima tri možnosti, s katerimi lahko
preko banke vpliva na gospodarski razvoj.</p>
<p>Še enkrat želim poudariti, da s predlaganim amandmajem občine ne
pridobijo nobenih pravic. Če ostanejo sredstva v kreditnem skladu banke,
jih bo republika usmerjala, oziroma odločala o njihovi uporabi, saj si
bo s tem pridobila pravico pri upravljanju banke.</p>
<p>Ko se je razpravljalo o sredstvih okrajev, se je razpravljalo tudi o
usmerjanju teh sredstev. Bilo je precej predlogov, da bi se preneslo na
občine. Če pa bi hoteli ta sredstva razdeliti med občine, bi morali
imeti najprej objektivne kriterije za razdelitev, ali naj sredstva dobi
tista občina, kamor so bila ta sredstva plasirana, ali druga občina, ki
ni bila deležna financiranja iz teh sredstev itd. Skratka, objektivnih
kriterijev ni bilo mogoče najti. Tudi danes bi se znašli pred enako
dilemo, če bi želeli ta sredstva pravično porazdeliti na občine.</p>
<p>Predsednik Leopold Krese: Kdo želi še besedo? Besedo ima Miro Benedejčič.</p>
<p>Miro Benedejčič: Tovarišice in tovariši poslanci! K predlogu odloka o
prenosu sredstev družbeno-investicijskih skladov na posebni sklad SR
Slovenije imam pripombe. Predvsem so bile premalo obrazložene prednosti
predlagane ureditve, ker lahko usmerjamo investicije tudi drugače. Šele
iz ekspozeja predsednika Izvršnega sveta smo zvedeli nekaj več. Zato se
ne smemo čuditi, da vlada v nekaterih občinah precejšnje negodovanje,
kako se ta vprašanja rešujejo, čeprav moramo posegati v dosedanjo in
bodočo aktivnost posameznih področij. Verjetno bi z drugačnim reševanjem
teh vprašanj dosegli večje razumevanje in spoznanje, da so določene
usmeritve investicijskih sredstev s širšega oziroma republiškega vidika
nujne, če hočemo zagotoviti skladen razvoj slovenskega gospodarstva.
Kljub vsemu pa pogrešam jasen koncept tega razvoja.</p>
<p>Zaradi jasnosti pa bi želel opozoriti še na naslednje vprašanje. Po
podatkih o strukturi sredstev v investicijskem skladu bivšega okraja
Koper je ugotovljeno, da je bilo preneseno v banke 7 milijard 866
milijonov S din, in sicer: v Komunalno banko Koper 6 milijard 394
milijonov starih dinarjev in 1 milijarda 462 milijonov v Komunalno banko
Gorica. V sredstvih okrajnega investicijskega sklada bivšega okraja
Koper pa so vključena tudi sredstva zveznih dotacij, ki imajo značaj
sredstev za pomoč nerazvitim področjem, in so bila strogo namensko
določena za razvoj področja bivšega okraja Koper, to je sedanjih občin
Koper, Izola in Piran. Pri uporabi teh sredstev ni bilo potrebno
polagati garancijskih pologov in ugotavljati udeležbo. Anuitete iz
odplačil so dohodek nezadostno razvitega področja. Da bi s temi sredstvi
čimbolj gospodarno poslovali, je bila ta dotacija na željo takratnega
okraja Koper naknadno spremenjena v posojilo gospodarskim organizacijam
na omenjenem področju. V celoti je ta znesek ob prenosu sredstev na
komunalno banko Koper znašal 2 milijardi 50 milijonov starih dinarjev.
Če k temu prištejemo še obresti v znesku okoli 500 milijonov, gre v tem
primeru skupaj za 2 milijardi 550 milijonov starih dinarjev, ki jih ne
moremo smatrati za sredstva, ki naj bi jih zajel drugi člen predlaganega
odloka.</p>
<p>Predsednik Leopold Krese: Prosim, kdo še želi razpravljati? Besedo ima
inž. Miran Glušič.</p>
<p>Inž. Miran Glušič: Tovarišice in tovariši! Odgovor na moje vprašanje je
dal že predgovornik. Vendar mi dovolite, da vas seznanim s stanjem na
območju bivšega okraja Maribor.</p>
<p>V drugi točki predloga odloka o prenosu odpravljenih družbenih investicijskih skladov na posebni račun SR Slovenije se prenašajo med drugim
tudi sredstva odpravljenega okraja Maribor na ta posebni račun pri
Splošni gospodarski banki SR Slovenije. Ta odločitev pa v primeru
sredstev bivšega okraja Maribor ni možna zaradi tehle razlogov: odlok
skupščine okraja Maribor z dne 15. marca 1965 o dopolnitvah odloka o
odpravi družbenega investicijskega sklada okraja Maribor in nadaljnji
usmeritvi družbenih investicijskih sredstev, ki je bil objavljen v
Uradnem vestniku okraja Maribor, številka 10/65, določa, da se sredstva
razdelijo v sorazmerju s prilivom dohodkov sklada po ključu ki ga
ugotovi posebna komisija, sestavljena iz predstavnikov občinskih
skupščin Maribor-Center, Murska Sobota, Ptuj, Slovenska Bistrica in
Slovenj Gradec. Razdelitev je bila opravljena po ključu dotekanja
sredstev s posameznega območja, torej po načelu, da so sredstva bivšega
okrajnega investicijskega sklada dejansko sredstva občine in se ta
sredstva sedaj vračajo na področje, na katerem so bila formirana kot
sredstva občinskega investicijskega sklada. S tem pa so ta sredstva
dejansko in pravno postala občinska sredstva, oziroma sredstva
občinskega investicijskega sklada. Na to dejstvo ne more vplivati
dejansko stanje, da so sredstva še vedno pri komunalni banki v Mariboru.
Republika ne more opisanega pravnega stanja in usode sredstev spremeniti
in ne more prenašati sredstev, ki pravno niso več sredstva odpravljenega
okrajnega investicijskega sklada, ampak sredstva občinskega
investicijskega sklada.</p>
<p>O tem dejstvu verjetno ni bila seznanjena niti zakonodajno-pravna
komisija niti odbor, ki je predlagal sprejem odloka. Ni sprejemljivo
stališče organov, ki so pripravljali predlog odloka, da so vsa sredstva,
ki so se natekala v bivše okrajne investicijske sklade, sedaj republiška
sredstva, ne glede na to, kako je ta sredstva razdelila oziroma
razporedila skupščina okraja Maribor, ki je imela polno pravico ta
sredstva razporediti, oziroma spremeniti status sredstev okrajnega
investicijskega sklada v sredstva občinskega investicijskega sklada.
Le-teh pa republika ne more prenašati oziroma razporejati.</p>
<p>Predlagam, da se iz predloga odloka črtajo besede »in Maribor«, ker
dejansko in pravno ni sredstev, ki bi se lahko kakorkoli prenašala
oziroma razporejala.</p>
<p>Predsednik Leopold Krese: Besedo ima tovariš Viktor Kotnik.</p>
<p>Inž. Viktor Kotnik: Tovarišice in tovariši! Dovolite mi nekaj besed. Iz
izvajanj pravnikov strokovnjakov izhaja, da ima republika vso
pristojnost razpolagati s sredstvi bivših okrajnih investicijskih
skladov. To pomeni, da amandma nima svoje pravne osnove. Ni moj namen,
da bi razpravljal o pravni plati, ker je bila ta razčiščena tako s
strani sekretariata za zakonodajo, kakor tudi s strani skupščinske
komisije, ki proučuje zakonodajno pravne probleme. Poudariti želim le
osnovna načela, ki so nas vodila pri sestavi odloka.</p>
<p>V današnji razpravi so diskutanti večkrat poudarili, da v primeru, če
teh sredstev ne izločimo, postanejo sredstva kreditnih skladov nekaterih
bank. V tej zvezi vas moram spomniti na razprave ob ustanavljanju bank
lansko leto na podlagi zakona o bankah. Zakon o bankah daje bankam
status gospodarskih organizacij in jim omogoča preko bančnega mehanizma
centralizirati sredstva gospodarskih organizacij z namenom, da se ta
sredstva uporabljajo v gospodarstvu za njegove potrebe. Pri
ustanavljanju bank na osnovi tega zakona pa so se ugotovile nekatere
pomanjkljivosti. Zvezni zakon je predvideval, da se vsa dosedaj
ustvarjena družbena sredstva (družbeni kapital) prepuste kreditnim
skladom bank predvsem za zvezna sredstva OIF, pa tudi za republiške
investicijske sklade, okrajne investicijske sklade in občinske sklade.
Težave so se pojavile pri prenosu zveznih sredstev. Sredstva . splošnega
investicijskega sklada znašajo okoli 2000 milijard starih dinarjev. Ce
bi se ta ogromna sredstva na osnovi zakona vnesla v kreditne sklade
zveznih bank, bi te banke, predvsem jugoslovanska, investicijska banka,
postala močna privilegirana banka. To bi otežkočalo gospodarstvu, da bi
se svobodno odločalo, s katero banko bo stopilo v poslovne odnose. V
takem sistemu bi se pojavila še druga anomalija: ustanovitelji banke, ki
vlagajo v kreditni sklad banke del svojih sredstev, bi na ta način
dobili pravico uporabljati in odločati tudi o ogromnih družbenih
sredstvih, ki so bila zbrana na drug način; 25 oz. 30 ustanoviteljev bi
torej gospodarilo s sredstvi, ki jih niso ustvarili in do katerih nimajo
nobene pravice.</p>
<p>Te vsebinske pomanjkljivosti zakona so že v novembru lani sprožile
načelne razprave, ki so se pozneje prenesle na Zvezni izvršni svet in
končno v Zvezno skupščino. Zaključek teh razprav je bil, da je potrebno
pri bankah ločiti tako imenovani »kapital starih družbenih sredstev« od
kapitala, ki tvori kreditni sklad bank in ki se formira iz vloženih
sredstev gospodarstva. Na podlagi teh zaključkov je Zvezna skupščina
sprejela novelo zveznega zakona o bankah. Glavna sprememba noveliranega
zakona je v tem, da se družbena sredstva, ki so se zbirala na osnovi
davkov, izločijo iz kreditnih skladov bank in da z njimi upravljajo
predstavniki države. Kreditne sklade bank pa sestavljajo tista sredstva,
ki jih nalaga v ta sklad gospodarstvo.</p>
<p>Zvezni zakon določa, da se morajo sredstva bivšega OIF izločiti iz
kreditnega sklada zveznih bank, obenem pa prepušča republikam, okrajem
in občinam, da ta vprašanja same urede. S temi načeli smo se strinjali,
ko smo razpravljali o tem, da se morajo ogromna družbena sredstva
izločiti iz kreditne mase zveznih bank. Isto stališče moramo torej
zagovarjati tudi sedaj, ko odločamo o vsebini republiških in okrajnih
družbenih sredstev. Iz tega razloga predlog odloka predvideva, da se
sredstva bivšega RIF izločijo iz kreditnega sklada gospodarske banke in
se prenesejo na poseben račun. Ker pa ima republika po zakonu pravico,
da izloči tudi sredstva bivših okrajnih investicijskih skladov,
predvideva odlok, da se tudi ta sredstva izločijo. Ostane odprto
vprašanje, kaj bodo pokrenile občine s svojimi skladi. V resoluciji, ki
smo jo danes sprejeli in v ekspozeju priporočamo občinam, da se odločijo
za enake ukrepe. Prepričan sem, da bodo občine sledile zgledu republike.</p>
<p>Pri sklepanju o predlogu odloka o prenosu sredstev odpravljenih
družbenih investicijskih skladov na poseben račun SR Slovenije ne moremo
mimo vprašanja, kako naj bo organizirana naša bančna mreža, ki mora
postati del gospodarskega mehanizma. Banke se morajo ustanavljati na
podlagi interesa gospodarstva, bančni potencial pa mora biti odvisen
predvsem od sredstev, ki jih gospodarstvo vlaga v njihove kreditne
sklade; gospodarstvo mora imeti možnost, da si izbere tisto banko, od
katere pričakuje največje koristi. Banke torej ne morejo biti vezane na
določen teritorij, enako tudi gospodarske organizacije ne morejo biti
vezane na določene banke.</p>
<p>Pri organizaciji naše bančne mreže moramo slediti tem načelom, če želimo
uveljaviti ekonomske zakonitosti gospodarjenja.</p>
<p>Predsednik Leopold Krese: Prosim, želi še kdo razpravljati? Besedo ima
tovariš Ivan Kočevar.</p>
<p>Ivan Kočevar: Tovarišice in tovariši poslanci! V imenu predlagateljev
amandmaja Dragice Rome, Eda Komočarja in v svojem imenu vztrajam pri
tem, da se o amandmaju glasuje. Ponovno poudarjam, da pravica usmerjanja
sredstev odpravljenih družbeno investicijskih skladov okrajev ni
istovetna z odvzemom teh sredstev.</p>
<p>V odloku bivšega okraja Ljubljana z dne 25. 3. 1965 je izrecno rečeno,
da so sredstva odpravljenega okrajnega družbeno investicijskega sklada,
ki se prenesejo v komunalne banke, sredstva občinskih skupščin z območja
posamezne komunalne banke. Ta sredstva so po sklepu občinskih skupščin
na območju Dolenjske pogodbeno prenesena in vezana pri dolenjski banki.
Večina teh sredstev je že vnaprej angažiranih. S tem, da je bil sprejet
odlok Okrajne skupščine Ljubljana 25. 3. 1965, to je pred uveljavitvijo
zakona o bankah in kreditnih poslih (Ur. list SFRJ št. 12/65), ki je
začel veljati 1. aprila 1965, je odlok Okrajne skupščine Ljubljana glede
usmerjanja in prenosa sredstev DIS pravnomočen. Mišljenja sem, da bi
bilo bolje, če bi zaradi nujnosti dograditve ključnih objektov zbrali
sredstva s pametnim dogovorom in s primerno poslovnostjo. Ugovarjam pa
načinu, ki ga predlagatelj predlaga s svojim odlokom, ko na nezakonit
način, kljub omenjenemu, odloku bivše Okrajne skupščine Ljubljana zbira
sredstva na poseben račun SR Slovenije pri Splošni gospodarski banki.</p>
<p>Mnenja sem, da bi bilo prav, da bi se vsi bivši okrajni investicijski
skladi iz ostalih področij Slovenije, ki niso bili preneseni, tako kot
je to storil bivši okraj Ljubljana, prenesli na družbeno-politične
skupnosti občin, kar bi bilo v interesu gospodarstva in samih občin.</p>
<p>Predsednik Leopold Krese: Želi še kdo besedo? (Ne javi se nihče.) Odbor
za proučevanje zakonskih in drugih predlogov našega zbora,
zakonodajno-pravna komisija in Izvršni svet niso sprejeli amandmaja.</p>
<p>Dajem na glasovanje predlagani amandma skupine poslancev Dragice Rome,
Eda Komočarja in Ivana Hočevarja. Kdor je za ta amandma, naj prosim
dvigne roko. (14 poslancev dvigne roko.) Kdo je proti? (25 poslancev.)
Se je kdo vzdržal? (12 poslancev.)</p>
<p>Ugotavljam, da je amandma zavrnjen.</p>
<p>Na glasovanje dajem predlog poslanca inž. Mira Glušiča, da se črtata iz
predloga odloka besedici »in Maribora«. Kdor je za ta popravek, naj
prosim dvigne roko? (3 poslanci dvignejo roko.) Je kdo proti? (Večina
poslancev dvigne roko.) Se je kdo vzdržal? (16 poslancev.)</p>
<p>Ugotavljam, da je tudi ta predlog zavrnjen.</p>
<p>Dajem na glasovanje predlog odloka v besedilu, kot je predložen. Kdor je
za predlog odloka, naj prosim dvigne roko? (Večina poslancev dvigne
roko.) Je kdo proti? (9 poslancev.) Se je kdo vzdržal? (14 poslancev.)</p>
<p>Ugotavljam, da je predlog odloka soglasno sprejet.</p>
<p>S tem prekinjam današnjo sejo, ki jo bomo nadaljevali jutri ob 9. uri.</p>
<p>(Seja je bila prekinjena ob 19. uri in se je nadaljevala dne 16. 2. 1966
ob 9. uri. Sejo je zaradi odsotnosti predsednika zbora vodila
podpredsednica zbora Tatjana Menna.)</p>
<p>Podpredsednik Tatjana Menna: Nadaljujemo z včerajšnjo sejo in preden
preidemo na dnevni red, opravičujem tovariša predsednika, ker je
službeno odsoten.</p>
<p>Prehajamo na 8. točko dnevnega reda, to je na obravnavo in sklepanje o
predlogu odloka o vložitvi republiških sredstev v kreditni sklad Splošne
gospodarske banke SR Slovenije.</p>
<p>Predlog odloka z obrazložitvijo je Skupščini predložil Izvršni svet, ki
je za svojega predstavnika določil Jožeta Tepino, pomočnika republiškega
sekretarja za finance. Ali želi predstavnik Izvršnega sveta dati k
predlogu odloka še ustno obrazložitev? (Ne.)</p>
<p>Predlog odloka sta obravnavala odbor za proučevanje zakonskih in drugih
predlogov našega zbora in zakonodajno-pravna komisija Skupščine, ki sta
predložila zboru pismeni poročili. Ali želita predstavnika odbora
oziroma komisije dati še ustno obrazložitev? (Ne.)</p>
<p>Pričenjam razpravo. Želi kdo besedo? (Ne javi se nihče.) Če nihče, dajem
predlog odloka s predlaganimi, amandmaji, ki so sestavni del odloka, na
glasovanje. Kdor je za predloženi odlok, naj prosim dvigne roko. (Vsi
poslanci dvignejo roko.) Je kdo proti? (Nihče.) Se je kdo vzdržal? (Nihče.)</p>
<p>Ugotavljam, da je Gospodarski zbor soglasno sprejel predlog odloka o
vložitvi republiških sredstev v kreditni sklad Splošne gospodarske banke
SRS.</p>
<p>Obenem obveščam zbor, da je Republiški zbor na včerajšnji seji sprejel
ta odlok v enakem besedilu.</p>
<p>Prehajamo na 9. točko dnevnega reda, to je na obravnavo in sklepanje o
predlogu zakona o preosnovanju Splošne gospodarske banke SR Slovenije v
Investicijsko banko Slovenije.</p>
<p>Predlog zakona z obrazložitvijo je Skupščini SRS predložil Izvršni svet,
ki je za svojega predstavnika določil Jožeta Tepino, pomočnika
republiškega sekretarja za finance. Ali želi predstavnik Izvršnega sveta
dati še ustno obrazložitev? (Ne.)</p>
<p>Predlog zakona sta obravnavala odbor za proučevanje zakonskih in drugih
predlogov našega zbora in zakonodajno-pravna komisija Skupščine, ki sta
predložila pismeni poročili. Ali želita predstavnika odbora oziroma
komisije dati še ustno obrazložitev? (Ne.)</p>
<p>Pričenjam razpravo. Želi kdo besedo? (Ne javi se nihče.) Če nihče, potem
prehajamo na razpravo o amandmajih k zakonskemu predlogu. Kdo želi besedo?</p>
<p>Inž. Franc Tesovnik: Odbor našega zbora za proučevanje zakonskih in
drugih predlogov in zakonodajno-pravna komisija Skupščine sta
obravnavala predlog zakona ter sta v načelu zakonski predlog sprejela. V
razpravi o 1. členu, ko se je šlo za ime banke, pa je naš odbor prvotno
predlagal, da se od predlagatelja predlagano ime spremeni tako, da se v
naslovu beseda »SR Slovenije« izpusti in da se naslov glasi le »Splošna
gospodarska banka Ljubljana«. Zakonodajno-pravna komisija pa je bila
mnenja, da bi bilo to preveč lokalistično, in da se beseda »Ljubljana«
izpusti, tako da bi novo ime splošne gospodarske banke bilo: Splošna
gospodarska banka. Naš odbor je ta predlog soglasno sprejel.</p>
<p>Nadalje je imel odbor še pripombo k 5. členu predlaganega zakona, ki je
bolj redakcijskega značaja, in sicer, da v 5. členu v prvi vrsti za
besedo »organi« ostane še beseda »upravljanja«. Pri 8. členu pa se je
strinjal z zakonodajno-pravno komisijo Skupščine, da se v 8. členu
izpusti številka »8« in nadomesti z besedo »naslednji«. S temi popravki
naš odbor predlaga, da predloženi zakon sprejmete.</p>
<p>Podpredsednik Tatjana Menna: Ali želi morda predstavnik Izvršnega sveta
povedati svoje mnenje glede amandmajev k 1. in 8. členu zakonskega
predloga, ki jih predlaga zakonodajno-pravna komisija Skupščine in glede
katerih si je na seji komisije pridržal izjavo.</p>
<p>Jože Tepina: Tovarišice in tovariši poslanci! Z amandmajem k 1. členu
zakonskega predloga, s katerim bi spremenili predlagano ime »Splošna
gospodarska banka SR Slovenije v ime »Splošna gospodarska banka«, se
strinjam.</p>
<p>K 2. členu, kjer se določa ali Splošna gospodarska banka lahko opravlja
oziroma je po zakonu dolžna opravljati določene posle, bi imel naslednjo
pripombo:</p>
<p>Če ima banka pasivne posle, mora imeti tudi aktivne posle in obratno.
Torej, če ji z zakonom naložimo, da mora dajati investicijske kredite za
osnovna in trajna obratna sredstva, potem je logično, da mora zbirati
tudi določene depozite, ki služijo kot vir za dajanje omenjenih
kreditov. Zato ne bi mogel pristati na to, da se v 2. členu vstavijo
besede »lahko pa tudi daje kratkoročne kredite.«</p>
<p>Prav tako se ne strinjam, da bi se v drugem odstavku tega člena vstavila
beseda »lahko«, tako da bi se celotno besedilo glasilo: »banka se lahko
ukvarja tudi s kreditnimi posli s tujino in devizno-valutnimi posli v
skladu z zveznimi predpisi«. Menim, da bi ne kazalo, da se z zakonom da
banki fakultativno možnost opravljanja teh poslov, saj ustanovitelj
Skupščina SRS mora imeti interes, da novo ustanovljena oziroma
preosnovana banka te posle opravlja. Samo z zakonom pa se lahko naložijo
določilni posli, ki jih banka mora opraviti, zato menim, da bi zakon
vse to moral vsebovati. Strinjam pa se z ostalima amandmajema k 5. in 8.
členu zakonskega predloga.</p>
<p>Podpredsednik Tatjana Men na: Prosim predstavnika odbora, da se izjavi
glede amandmaja zakonodajno-pravne komisije.</p>
<p>Inž. Franc Tesovnik: Naš odbor je tudi razpravljal o amandmaju
zakonodajno-pravne komisije Skupščine k 2. členu in ga soglasno sprejel
v predlagani obliki.</p>
<p>Podpredsednik Tatjana Menna: Želi še kdo besedo? (Ne javi se nihče.) Ce
ne, dajem na glasovanje amandma k 2. členu, to je, da se v drugi vrsti
prvega odstavka za besedo »sredstva« postavi vejica, besede »in
kratkoročne kredite« pa se nadomestijo z besedami »lahko pa tudi daje
kratkoročne kredite«, in da se v drugem odstavku v prvi vrsti 2. člena
med besedi »se« in »ukvarja« vstavi beseda »lahko«.</p>
<p>Prosim, kdor je za ta amandma, naj dvigne roko! (4 poslanci dvignejo
roko.) Kdo je proti? (Večina poslancev dvigne roko.) Se je kdo vzdržal?
(Nihče.)</p>
<p>Ugotavljam, da je amandma zavrnjen.</p>
<p>S tem zaključujem razpravo in prehajamo na glasovanje o predlogu zakona
v celoti. Kdo je za to, da se predlog zakona sprejme skupaj s sprejetimi
spremembami in dopolnitvami, naj prosim dvigne roko. (Vsi poslanci
dvignejo roko.) Je kdo proti? (Nihče.) Se je kdo vzdržal? (Nihče.)</p>
<p>Ugotavljam, da je predlog zakona soglasno sprejet.</p>
<p>Obenem obveščam zbor, da je Republiški zbor na včerajšnji seji sprejel
predlog tega zakona v enakem besedilu.</p>
<p>Prehajamo na 10. točko dnevnega reda, to je na obravnavo in
sklepanje o predlogu odloka o pogojih za ustanovitev določenih poslovnih
bank.</p>
<p>Predlog odloka je Skupščini SR Slovenije predložil odbor za družbeni
plan, finance in proračun Republiškega zbora. Predlog odloka z
obrazložitvijo je bil poslan tudi Izvršnemu svetu, ki je za svojega
predstavnika določil Jožeta Tepino, pomočnika republiškega sekretariata
za finance.</p>
<p>Ali želi morda predstavnik predlagatelja dati še ustno obrazložitev?
(Da.) Prosim! Besedo ima tovariš Franci Kolar.</p>
<p>Franci Kolar: Tovarišice in tovariši poslanci! Pred vami je predlog
odloka o pogojih za ustanovitev določenih poslovnih bank.</p>
<p>Odbor za družbeni plan, finance in proračun Republiškega zbora, ki je
predlagatelj tega odloka, je k odloku dal tudi obrazložitev, ki po našem
mnenju zajema vse najtehtnejše razloge, ki utemeljujejo predlog takega
odloka. Odbor za družbeni plan, finance in proračun Republiškega zbora
je že pred tem predlogom razpravljal o drugih sorodnih problemih, ki
nastajajo ob urejevanju kreditnega, deviznega in bančnega sistema, pri
čemer je močno podprl splošno težnjo, da bi se v naši republiki
ustanovile po gospodarskem potencialu močne in poslovno sposobne banke,
ki bi ustrezale potrebam našega razvijajočega se gospodarstva.</p>
<p>Skupščina Socialistične republike Slovenije do sedaj ni zaostrila
cenzusa za ustanovitev določenih poslovnih bank zaradi tega, ker smo
pričakovali spremembo zveznega zakona o bankah in kreditnih poslih. Iz
istega vzroka tudi šele sedaj obravnavamo zakon o preosnovanju Splošne
gospodarske banke SRS v investicijsko banko. Kakor je znano, je Zvezna
skupščina s spremembo zakona o bankah in kreditnih poslih določila, da
se iz kreditnih skladov bank izločijo sredstva družbenih investicijskih
skladov. Ta zakonska sprememba je zelo pomembna, kajti sredstva
družbenih investicijskih skladov, zbrana s fiskalnimi ukrepi v
preteklosti, niso več, oziroma naj ne bi bila osnova kreditnih skladov
poslovnih bank.</p>
<p>Obstoj in ustanavljanje oziroma razvoj poslovnih bank naj bi torej
temeljil predvsem na moči in na potrebah gospodarskih organizacij samih.</p>
<p>Pri tem pričakujemo, da bodo tudi občinske skupščine vodile selektivno
politiko glede uporabe in usmerjanja bivših občinskih investicijskih
skladov. Racionalno bo, če bodo tudi občinske skupščine iz kreditnih
skladov bank izločile bivše občinske investicijske sklade, oziroma da
bodo v skladu s svojimi dejanskimi možnostmi vlagale sredstva v kreditne
sklade bank kot delež občine pri ustanovitvi dane banke.</p>
<p>Glede na sedež posamezne banke, tako gospodarstvo kot tudi
družbenopolitične skupnosti ne morejo kaj bistvenega izgubiti, niti kaj
bistvenega pridobiti. Če naj banka postane nosilec koncentracije
sredstev družbene akumulacije, s katero neposredno razpolagajo delovne
organizacije, potem moramo iz bančnega sistema odstraniti še vedno dokaj
trdovratne vplive negospodarskih činiteljev. Ni torej bistvena bančna
mreža, niti njena regionalna razmeščenost, temveč moč in potreba
gospodarstva ter sposobnost banke, da na resnično ekonomski osnovi
koncentrira sredstva družbene akumulacije za potrebe gospodarstva,
vključno na naložbe v tiste gospodarske in druge objekte, ki imajo
poseben pomen za celotno republiko.</p>
<p>Družbeno-politične skupnosti naj bi pri ustanavljanju bank nastopale le
z ustanoviteljskim deležem kot eden od ustanoviteljev z vsemi pravicami
in obveznostmi, ki iz tega sledijo. Pri določanju pogojev za ustanovitev
posameznih vrst bank pa smo mnenja, da se v Sloveniji, glede na večjo
gospodarsko razvitost, banke ne bi smele ustanavljati pod istimi pogoji,
ki veljajo za vso državo. Zato predlog odloka predvideva kot pogoj za
ustanovitev tako imenovanih mešanih komercialno-investicijskih bank, da
ustanovitelji zagotovijo kreditni sklad v višini najmanj 60 milijonov
novih dinarjev oziroma najmanj 30 milijonov novih dinarjev, če gre za
ustanovitev komercialne banke. Menimo, da je tako določen cenzus
racionalen, tako za ustanovtitelja kot za banke same. Banke,
ustanovljene na temelju teh pogojev, bodo imele dovolj močno gospodarsko
zaledje in bodo razpolagale s potencialom, ki jim bo omogočil poslovno
dejavnost. Pričakujemo, da bodo banke ob takih pogojih s filialami in
ekspoziturami pokrile vsa območja, kjer ne bo samostojnih bank in da
bodo svojo dejavnost lahko razširile čez meje družbeno-političnih
skupnosti, če pa bodo možnosti, tudi preko republiških meja.</p>
<p>S sprejetjem zakona o preosnovanju Splošne gospodarske banke SRS v
investicijsko banko, se v Sloveniji nadaljuje pozitivni proces
integriranja bančnih organizacij, v smeri kvalitetnih sprememb.</p>
<p>Odbor ne predlaga zaostritev pogojev za ustanovitev hranilnic. Mnenja
sem, da moramo ob konsolidirani mreži poslovnih bank vsestransko
podpirati tudi ustanavljanje hranilnic, katerih delovanje ima v
Sloveniji pozitivne tradicije, in ki so dosegle že velike uspehe, čeprav
še zdaleč niso izčrpane vse dane možnosti tako glede števila
varčevalcev, kakor tudi glede obsega varčevalnih zneskov.</p>
<p>Predlagani odlok o pogojih za ustanovitev določenih poslovnih bank je
obravnavala tudi zakonodajno-pravna komisija Skupščine, ki s stališča
ustavnosti k predlogu nima nobenih pripomb. V skladu z zveznim zakonom
ima namreč republika pravico določati cenzus za ustanovitev določenih
poslovnih bank.</p>
<p>Odbor za družbeni plan, finance in proračun Republiškega zbora kot
predlagatelj tega odloka, sprejema amandmaje zakonodajno-pravne komisije
Skupščine, tako glede tega, da se predlog odloka spremeni v zakonski
predlog, kakor tudi ostala dva amandmaja, ki sta navedena v poročilu
zakonodajno-pravne komisije.</p>
<p>Prosim Gospodarski zbor, da predlagani zakon sprejme.</p>
<p>Podpredsednik Tatjana Menna: Predlog odloka je obravnaval odbor za
proučevanje zakonskih in drugih predlogov našega zbora. Prosim
predstavnika odbora, da poroča o stališču odbora. Besedo ima tovariš
Rino Simoneti.</p>
<p>Rino Simoneti: Odbor za proučevanje zakonskih in drugih predlogov našega
zbora je imel včeraj z odborom Republiškega zbora Skupščine sejo, na
kateri je vnovič obravnaval predlagani zakon, in sicer iz dveh razlogov:
želel je proučiti poročilo zakonodajno-pravne komisije, ki so ga člani
odbora prejeli šele po prvi seji odbora in predložene amandmaje in
doseči o njem soglasje.</p>
<p>Na seji odbora je ob razpravi o amandmaju bila vnovič načeta splošna
razprava o umestnosti predlaganega odloka oziroma zakon. Zato pismeno
poročilo odbora, ki ste ga že prejeli, ni mogoče šteti za dokončno, ker
je na včerajšnji seji odbor zavzel nova stališča. V odboru so bila
mnenja močno deljena. Najprej je bilo načeto pravno vprašanje glede
sprejema predloženega zakona, ker spreminja pogoje poslovanja za nazaj.
V vseh dolgotrajnih razpravah pred sprejetjem ustave so delovne
organizacije redno poudarjale, da je spreminjanje pogojev poslovanja za
nazaj izredno težak udarec za gospodarske organizacije. V zvezi s tem so
se v odboru oblikovala alternativna mnenja, da so to načelo lahko
spregledala in da se ne sme spregledati. Odločitve glede tega perečega
vprašanja ni bilo, predvsem tudi zato, ker mnenja zakonodajno-pravne
komisije niso bila dovolj jasna, dovolj opredeljena in niso nakazala,
kakšen položaj bi nastal, če bi se že formirane delovne organizacije, to
je banke, pritožile glede na to, da so te že konstituirane in registrirane.</p>
<p>Naslednje obravnavano vprašanje pa je bilo gospodarsko vprašanje. Tem
delovnim organizacijam — bankam se spreminjajo pogoji poslovanja že na
osnovi zveznega zakona, ker so iz njihovega kreditnega sklada odtegnjeni
bivši družbeni investicijski skladi. Pričakovati je, da bodo občinske
skupščine ravnale podobno, kot je ravnala federacija oziroma republika.
Kreditni skladi so torej bistveno oslabljeni in je zaostritev cenzusa že
iz tega razloga nekoliko neprikladna.</p>
<p>Vprašanje je tudi, kaj bo s temi delovnimi organizacijami, če so že
sprejele določene obveznosti na osnovi svojega kreditnega sklada, ki je
bil pred sprejetjem omenjenega zveznega zakona znatno višji. Postavlja
se tudi vprašanje, ali je mogoče ustrezno urediti poslovne odnose med
ustanovitelji teh bank, ki so sedaj v novem položaju, ker so sklenile
pogodbe in ustanovili banko, ki sedaj ni več tista banka, kot je bila
pred sprejetjem zveznega zakona. To je zdaj kreditno šibkejša banka,
zato se lahko pričakuje, da se bo gospodarstvo drugače obnašalo do tako
oslabljenega kreditnega vira, kot pa se je takrat, ko je banko
ustanavljalo. Tudi glede tega vprašanja so bila mnenja v odboru deljena,
zato se odbor ni mogel odločiti za enotno dokončno stališče. Prav tako
pa smo bili mnenja, da je določena koncentracija sredstev spričo nalog,
ki stojijo pred slovenskim gospodarstvom, ekonomsko nujna. O tem
vprašanju mnenja sicer niso bila deljena, vendar gre za to ali to
koncentracijo doseči na posloven način, ali pa s pomočjo zakona.</p>
<p>Takšna stališča so se v glavnem izoblikovala v razpravi v odboru, ki
daje predlog zakona v razpravo in odločitev zboru. Do amandmaja skupine
poslancev pa je odbor zavzel odklonilno stališče, ker bi z njegovim
sprejetjem nastalo dvoje vrst bank; banke z istim nazivom in različnim
delokrogom ter z različno višino kreditnih skladov. Zato amandmaja ni
sprejel. Odbor pa je sprejel vse predloge zakonodajno-pravne komisije,
ki so navedeni v njenem poročilu. Odbor daje zboru vsa stališča v
razpravo in odločitev.</p>
<p>Podpredsednik Tatjana Menna: Pričenjam razpravo. Želi kdo besedo? K
besedi se je prijavil poslanec tovariš Štefan Karba.</p>
<p>Štefan Karba: Tovarišice in tovariši poslanci! Sorazmerno kratek čas nas
loči od roka, v katerem bodo morale bančne organizacije skupno z
delovnimi organizacijami in družbeno-političnimi skupnostmi prilagoditi
svoje poslovanje določbam zveznega zakona o bankah in kreditnih poslih.</p>
<p>V času, ki je pretekel od začetka uveljavljanja tega predpisa, je bilo
izmenjanih mnogo misli o vlogi in pomenu novega bančnega sistema. Prav
tako je bilo opravljeno tudi dokajšnje organizacijsko delo. Rezultat
tega je, da imamo daines v naši republiki, če že ne v celoti, v
precejšnji meri izoblikovano novo bančno mrežo. Ta se je formirala tako
ob uporabi zveznih določb o minimalnih pogojih za ustanovitev banke,
kakor tudi na temelju osnovnih načel, na katerih je zasnovan naš novi
bančni in kreditni sistem.</p>
<p>Ta osnovna načela karakterizira predvsem to, da so banke gospodarske
organizacije, s katerimi upravlja gospodarstvo. Bančna organizcija naj
bi se uveljavljala ob popolni svobodi delovnih in drugih organizacij pri
izbiranju banke, kakor tudi pri njeni ustanovitvi, kar vse naj bi
temeljilo na njihovih lastnih interesih. Z vlaganjem deležev in
depozitov naj bi si delovne organizacije pridobile pravico do
upravljanja banke, hkrati pa bi nosile odgovornost za bančno poslovnost.
Oblikovanje bančnih organizacij naj bi bilo tako podrejeno potrebam
gospodarstva in zato ne bi smelo biti zasnovano na podlagi
administrativnih ukrepov, niti vnaprej določenih shem. Pred nami je, da
se sedaj, ko se izteka rok za izvedbo določil zveznega zakona in ko
imamo v Sloveniji že formirano novo bančno mrežo, odločimo o novih
oziroma dodatnih pogojih za ustanovitev poslovnih bank. Predlagatelji
odloka namreč menijo, da so na izoblikovanje sedanje bančne mreže
vplivale predvsem družbeno-politične skupnosti in banke same, neodvisno
od moči delovnih organizacij, na čigar sredstvih bi moral sloneti bančni
potencial. V njihovem interesu in v odvisnosti od njihovih sredstev bi
bilo treba zagotoviti tudi nadaljnji razvoj bank.</p>
<p>Čeprav se strinjam, da so na oblikovanje sedanje bančne mreže v veliki
meri vplivala sredstva bivših občinskih investicijskih skladov, pa sem
vseeno mnenja, da je izpreminjanje zveznega cenzusa v sedanjem položaju
zakasnela in nepotrebna akcija. Omenil sem že, da je formiranje bančne
mreže v Sloveniji praktično že zaključeno in da so se delovne
organizacije in politično-teritorialne skupnosti, to je občine, že
odločile za eno od formiranih bank. Zakonodajno-pravna komisija je sicer
mnenja, da predlagani predpis ne bi bistveno izpremenil obstoječega
stanja. Na to, da temu ni tako in je sprejemanje predlaganega predpisa
zapoznelo, opozarja določba zveznega zakona, ki zahteva, da morajo
obstoječe banke razpisati pogoje 3 mesece pred ustanovnim zborom,
vsekakor pa morajo prilagoditi svoje poslovanje določilom tega zakona
najkasneje do 1. aprila tega leta. Da bi banke lahko do tega datuma v
resnici organizirale poslovanje na osnovi sedaj predlaganega cenzusa, bi
moral biti ta sprejet vsaj decembra preteklega leta. Oblikovanje bank na
podlagi novih pogojev, ki se predlagajo v obravnavanem predpisu, pa bo v
vsakem primeru zahtevalo prekoračenje omejenega skrajnega roka.</p>
<p>Kakršnakoli pretirana naglica pri izpopolnjevanju tega predpisa pa bi
nedvomno povzročila upravne spore, zavlekla bi že tako dolge razprave
okrog organizacije bančne mreže in ustvarjala nerazpoloženje ter
negotovost pri delovnih organizacijah in družbeno-političnih skupnostih.</p>
<p>Vsiljena integracija bančnih organizacij pa bi bila tudi v nasprotju z
delovanjem ekonomskih zakonitosti in v nasprotju z načeli, po katerih bi
morale predvsem delovne organizacije same odločati o obsegu bančnega
potenciala in poslovnih pogojih pri organizaciji banke. Zato pri sedanji
organizaciji bančne mreže ne vidim nobene omejitve, da ne bi prav te
organizacije, ki so se v sedanji fazi odločile za svojo banko, sčasoma
iskale in se ob svoji volji odločile za drugačno, učinkovitejšo bančno
organizacijo, če bo le-ta v njihovem lastnem interesu. Cilj cenzusa pa
bi moral predvsem biti v tem, da z njim zagotovimo najosnovnejše
elemente racionalnega bančnega poslovanja in preprečimo morebitni
monopol posameznih gospodarskih organizacij. To pa po mojem mnenju že
zagotavlja cenzus, določen z zveznim predpisom.</p>
<p>Prav tako sem mnenja, da je administrativno določen cenzus lahko dokaj
relativnega pomena. Poslovanje dosedanjih komunalnih bank je to v
precejšnji meri že potrdilo. Znani so primeri, da je močna komunalna
banka imela večje kreditne težave od drugih manjših bank. Cenzus, v
predlagani višini 30 milijonov novih dinarjev za ustanovitev komercialne
banke, ki ne bo dajala investicijskih kreditov, je lahko za določen krog
ustanoviteljev, z določenim ekonomskim potencialom in z določenim
poslovnim predmetom premajhen, optimalen ali pa celo prevelik oziroma
nepotreben znesek.</p>
<p>Cenzus pa je seveda lahko tudi krivičen v odnosu do gospodarskega
potenciala manj razvitih področij. Iz priloge k obrazložitvi
predlaganega odloka je razvidno, da bi od 9 bank glede na novi cenzus
izpolnilo predpisane pogoje samo 7 bank, medtem ko dve banki teh pogojev
ne bi imeli. To sta banki v Ptuju in Murski Soboti, torej banki s
področja, ki je gospodarsko manj razvito.</p>
<p>Če pa upoštevamo, da bi glede na novi cenzus, a brez udeležbe bivših
občinskih investicijskih skladov izpolnile pogoje za ustanovitev le 3
ali kvečjemu 4 banke, je malo verjetno, da bi katerakoli
družbeno-politična skupnost izločila sredstva investicijskega sklada iz
kreditnega sklada banke in s tem ogrozila obstoj oziroma onemogočila
ustanovitev banke na svojem območju.</p>
<p>Potemtakem lahko računamo na to, da v zvezi z novim cenzusom odpadeta le
prej omenjeni banki v Ptuju in Murski Soboti. Postavlja se namreč
vprašanje, ali je umestno zato sprejemati predpis, katerega posledice bi
se čutile le na enem delu Slovenije, postavlja pa se tudi vprašanje, ali
bomo s tem povsem zadeli obrazloženi smoter predlaganega cenzusa in
zagotovili tema območjema ter slovenskemu gospodarstvu pomembno korist.
Ali je nasploh prav, da z raznimi cenzusi, in nekaj takih smo v zadnjem
času že sprejeli, prizadevamo predvsem manj razvita območja.</p>
<p>Predstavniki gospodarstva iz Pomurja, ki so svoje mnenje o tem ukrepu
posredovali tudi skupščinskim organom, so mnenja, da bi ukinitev
poslovne banke v Murski Soboti prinesla nedvomno določene poslovne
težave. Učinkovito kreditiranje obratnih sredstev, neposredna povezava
banke z gospodarskimi organizacijami in obratno, tesen poslovni kontakt
in solidno sodelovanje predstavnikov delovnih organizacij v upravljanju
banke so po njihovem mnenju bistveni pogoji uspešnega gospodarskega razvoja.</p>
<p>Ni dvoma, da se bo to področje tudi v bodoče moralo še tesneje
povezovati s takšnimi bančnimi organizacijami, ki bodo sposobne
zagotoviti nadaljnji gospodarski vzpon in zmanjšati razliko v, njegovi
gospodarski razvitosti. Praksa pa dokazuje, da lahko tudi manjše bančne
organizacije ob določenih teritorialnih in ekonomskih pogojih, z
elastičnimi ter učinkovitimi kreditnimi posegi uspešno zagotavljajo kar
najboljšo poslovnost in svoj obstoj. Dosedanje poslovanje manjših bank
pa je izpričalo tudi ekonomičnost njihovega poslovanja.</p>
<p>Ker torej ne vidim potrebe po predpisu, ki bi poleg že znanih kriterijev
še dodatno administrativno omejeval pravice gospodarskih organizacij pri
ustanavljanju poslovnih bank in ker želim podpreti stališča gospodarskih
in drugih organizacij prizadetega področja, se ne strinjam s predlaganim
predpisom. Prav tako se ne strinjam, da se za obravnavo tega, sorazmerno
pomembnega predpisa, ni določil niti minimalni čas, saj smo poslanci,
prejeli predlog odloka z obrazložitvijo šele pred tremi dnevi.</p>
<p>Podpredsednik Tatjana Menna: Besedo ima tovariš Edo Komočar.</p>
<p>Edo Komočar : Tovarišice in tovariši poslanci! Nimam namena obširno
razpravljati o predlaganem predpisu, za katerega trdim, da povzroča
predvsem v delovnih organizacijah zmedo in razne nejasnosti. Zato se
sprašujem, koliko časa bomo še doživljali razne reorganizacije in razne
eksperimente, ki po mojem mnenju niso v prid našemu gospodarstvu.</p>
<p>Zmeda, ki jo povzroča predlog odloka o pogojih za ustanovitev določenih
poslovnih bank v delovnih organizacijah v moji volilni enoti izvira
predvsem iz tega, ker z njim odklanjamo tisto, kar je bilo pred nedavnim
reorganizirano in od vseh družbenih faktorjev utemeljeno in pozitivno.</p>
<p>Sprašujem se ali ni bilo dovolj časa, da morebitni odlok o spremenjenih
cenzusih za ustanovitev določenih poslovnih bank sprejmemo še v času, ki
bi omogočil organom dosedanjih bank redno izvedbo zakonitih določil in
ne pa, da se tega ukrepa z administrativno odločitvijo lotevamo sedaj,
ko so že vsi organi bank izvedli priprave za ustanovne zbore.</p>
<p>Pri izvedbi teh zborov pa po mojem prepričanju ni šlo samo za formalno
stran ustanovitve banke, temveč je ta ustanovitev povezana z vrsto
političnih in tehnično ekonomskih priprav. Te priprave pa se niso
odvijale samo v bankah, temveč tudi v delovnih organizacijah prek
samoupravnih organov. Zato lahko zaključimo, da je za te priprave bilo
porabljenih tako v bankah kot v delovnih organizacijah precej časa in da
vsaj v družbenem smislu stroški niso izostali. Nedvomno pa bomo, če
sprejmemo predloženi odlok, dodatno naložili 11</p>
<p>gospodarskim organizacijam dodatne stroške, razen tega pa ustvarili
zmedo v gospodarskih organizacijah in bankah.</p>
<p>Prav tako pa sem tudi mnenja, da ni nobenega opravičila za to, da tako
hitro negiramo vse odločitve delovnih kolektivov oziroma samoupravnih
organov, ki so se že odločili glede ustanovitve bank.</p>
<p>Menim, da tako poigravanje ni sprejemljivo niti s političnega niti z
ekonomskega vidika.</p>
<p>Prav tako se mi zdi predlog odloka nesprejemljiv glede na svoječasni
sklep Izvršnega sveta SR Slovenije, ki v zvezi s cenzusom, če sem ga
prav razumel, prouči, da Izvršni svet ne bo predlagal povečanja cenzusa
za ustanavljanje bank po zveznih predpisih, kar so delovne organizacije
in družbeno-politične skupnosti že takrat obravnavale. Končno bi
poudaril, da načelno nisem proti koncentraciji sredstev, v eni ali drugi
obliki, močno pa dvomim, da tako hitre in pogoste spremembe ne vnašajo
stabilizacije v naše gospodarstvo.</p>
<p>Tovarišica podpredsednik, tovarišice in tovariši poslanci! V imenu
poslancev Dragice Rome, Ivana Kočevarja in v svojem imenu predlagam k
predloženemu odloku amandma in prosim, da zbor glasuje o predloženem
amandmaju.</p>
<p>Podpredsednik Tatjana Menna: Želi, prosim, še kdo besedo?</p>
<p>Edo Komočar: Dodatno k predloženemu amandmaju predlagam, da se
predloženi zakon oziroma odlok zavrne.</p>
<p>Podpredsednik Tatjana Menna: Besedo ima tovariš Jože Tepina.</p>
<p>Jože Tepina: Tovarišice in tovariši poslanci! Izvršni svet podpira
predlog odloka oziroma zakona o pogojih za ustanovitev določenih
poslovnih bank, ki ga je Skupščini predložil odbor za družbeni plan,
finance in proračun Republiškega zbora. V novih pogojih, kot so sredstva
bivših družbenih investicijskih skladov izključena iz kreditnih skladov
bank, meni Izvršni svet, da bo uveljavitev tega odloka omogočila
ekonomsko afirmacijo tistih bank, ki resnično ustrezajo interesom
gospodarstva. To pomeni, da naj bi bila za ustanovitev določene banke
odločilno gospodarstvo, ki z včlanjevanjem in vlaganjem svojih sredstev
pokaže neposredni interes za neko banko, ki jo tudi upravlja. S tem .se
bodo izoblikovale poslovne banke, ki bodo lahko opravljale vse vrste
bančno-finančnih operacij za svoje komitente. Tem, kapitalno močnim
bankam občasne spremembe v gibanju denarno-kreditnih poslov ne bodo
povzročale hudih težav, temveč bodo nasprotno lahko ohranile svojo
mobilnost in se hitro prilagajale novemu položaju, brez škode za
gospodarstvo. Zato v oceni tega predloga verjetno ne bi smeli izhajati
iz statičnih meril sedanjega stanja. Prav tako se ne bi kazalo vračati
na že prehojeno pot našega bančništva v preteklem razdobju. Ostrejši
pogoji za ustanovitev banke nosijo v sebi stabilnost banke, ki namreč
lahko temelji samo na ekonomskem interesu in moči samega gospodarstva in
ki je v današjem sistemu bančništva ogrožena. To pomeni, da bodo v teh
novih pogojih potrebni dodatni napori za širše in bolj poslovno
povezovanje bank z gospodarstvom. Seveda tak razvoj bank temelji tudi na
pred-% postavki, da bodo tudi občine tako kot je to storila republika in
že prej fede</p>
<p>racija, prenesle v roku, to je do 1. aprila letošnjega leta, sredstva
svojih družbenih investicijskih skladov na posebne račune in da bodo le
z določenim delom svojih sredstev sodelovale pri ustanavljanju
posameznih poslovnih bank.</p>
<p>Obrazložil bi še stališče do predloženega amandmaja. Trditev, da je
predlog citiranega predpisa prepozen, ne drži. Predpisovanje minimalnih
pogojev za ustanovitev bank ni samo enkratna pravica zveze ali pa
republike in uporaba takšne pravice tudi ni časovno vezana. Minimalni
pogoji, ki morejo biti izpolnjeni pri ustanovitvi banke, imajo za cilj,
da ustvarijo ustrezne materialne, organizacijske, kadrovske in druge
osnove za racionalno poslovanje bank. Zato ti pogoji niso le osnove za
ustanovitev, banke, ampak tudi za bančno poslovanje. Prav tako ni
mogoče, da bi obstojale banke na osnovi dveh ali več kriterijev, zlasti
ker pogoji niso dani za vselej in torej ne morejo biti različni. To
potrjuje 158. člen zakona o bankah in kreditnih poslih, ki pravi, da
banka preneha z delom tudi, če v teku svojega poslovanja pride v
položaj, da v svojem kreditnem skladu in depozitih ne razpolaga s
tolikšno višino sredstev, ki je predpisana kot pogoj za ustanovitev te
vrste bank, skupščina banke pa v določenem roku ne zagotovi potrebnih
sredstev za dopolnitev kreditnega sklada oziroma depozitov do
predpisanega obsega.</p>
<p>Na podlagi te obrazložitve in prejšnje uvodne obrazložitve prosim, da
Gospodarski zbor predloženi amandma zavrne, sprejme pa predlagani odlok
oziroma zakon.</p>
<p>Podpredsednik Tatjana Menna: Besedo ima tovariš Riko Jerman.</p>
<p>Riko Jerman: Tovarišice in tovariši poslanci! Sicer nisem nameraval
razpravljati p predloženem zakonu. Glede na to, kako poteka razprava o
predloženem cenzusu pa menim,, da moram povedati svoje mnenje. Predvsem
je treba poudariti, da za tistega, ki se temeljiteje ne poglablja v
številne zamotane probleme, povezane s formiranjem neke trajne bančne
mreže, izgleda, dokaj čudno, da še vedno nimamo oblikovanih stališč do
ustanavljanja novih bank. Vendar moramo vedeti, da z novim bančnim
sistemom ustvarjamo denarne institucije, ki so po svoji vsebini nekaj
povsem drugega kot so bili denarni zavodi pri nas v bližnji preteklosti.</p>
<p>Že v včerajšnji razpravi sem navedel mnenje svojih sodelavcev v banki,
in svoje mnenje, da so banke doslej več ali manj lahko obstajale že
zaradi tega, če so dosledno izvajale tako imenovano uradno kreditno
politiko. V takih pogojih je Narodna banka vsaki posamezni banki
zagotavljala njeno likvidnost. V bodoče tega ne bo več, ampak naj bi
bančna likvidnost temeljila na sredstvih, ki bi jih v banko vložile
gospodarske organizacije. Zato menim, da je pomembno ob razpravi o
predloženem odloku presoditi, kaj predloženi cenzus 60 milijonov novih
oziroma 6 milijard starih dinarjev in 30 milijonov novih oziroma 3
milijarde starih dinarjev pomeni za likvidnost in poslovanje banke.
Presoditi .moramo ali predloženi cenzus predstavlja zgolj
administrativno določilo, ki nič, ne pomeni ali pa ta cenzus zagotavlja,
da bo gospodarstvo v Sloveniji težilo k formiranju močnejših bank.
Mnenja sem, da gospodarstvo potrebuje močne banke, ki bodo s svojo
kreditno zmogljivostjo sposobne ustreči potrebam gospodarskih
organizacij. Zlasti gre pri tem za poslovno sposobnost komericalnih in
mešanih bank. Če pogledamo, na kakšno dobo je naložen kreditni sklad pri
posameznih bankah, ugotovimo, da znaša ta doba pri najboljših bankah
najmanj 10 let; če pa so te banke kreditirale tudi kmetijstvo, turizem
ali negospodarske dejavnosti, je takšen kreditni sklad naložen najmanj
za dobo 20 let. Sredstva odpravljenega republiškega investicijskega
sklada so v znatni meri naložena na</p>
<p>li«</p>
<p>30 let. Iz izjave zveznega sekretarja za finance Kira Gligorova v zvezni
skupščini izhaja, da je znaten del odpravljenega splošnega
investicijskega sklada naložen celo na 60 let. Družbeni investicijski
skladi oziroma sedanji kreditni skladi naših, bank so povprečno naloženi
za obdobje 10 let. Ob kreditnem skladu 6 milijard starih dinarjev, ki
jih predpisuje predlagani cenzus in na podlagi katerega naj bi se
formirale banke, pomeni to približno 600 milijonov starih dinarjev
letnega obnavljanja takega kreditnega sklada. Teh 600 milijonov starih
dinarjev pomeni nasproti številnim rizikom, ki jih vsaka taka banka ima,
zelo malo. Pri tem bi opozoril, da predstavlja za banko rizik tudi to,
da neko podjetje v roku ne vrne kratkoročnega kredita. Tovariši iz
gospodarskih organizacij pa vedo, da se pogosto dogodijo primeri, da nek
kratkoročni kredit, ki je dan na 3 mesece, ni plačan v roku. To pomeni,
da mora ta kredit služba družbenega knjigovodstva spremeniti v
investicijski kredit. Takšna sredstva kreditnega sklada se iz leta v
letu obnavljajo in služijo predvsem za to, da se zagotovi likvidnost
posamezne banke; če teh sredstev ne bi bilo, bi prišlo še do mnogo
ostrejših sankcij. Vse sankcije proti neki nelikvidni banki pa močno
vplivajo tudi na gospodarstvo, ki je na tako banko vezano. Zato ne glede
na to ali bomo sprejeli predloženi cenzus, menim, da bomo čez leto dni
že razpravljali o tem, kako so se banke, npr. štajerske banke, med seboj
poslovno povezale, da bi zagotovile svoj obstoj. Ko je pred menoj nek
poslanec, menim iz murskosoboškega območja plediral za samostojno banko
v Murski Soboti, se moramo nujno vprašati, kaj bodo takšne gospodarske
organizacije kot so KIK, »Pomurka«, »Mura«, Murska Sobota, »Nafta«,
Lendava, počele v takšni banki, ki bo razpolagala s premajhnimi
sredstvi, da bi lahko vsak čas zagotovila likvidnost njihovih potreb.
Predstavniki gospodarstva bodo pritiskali na takšno banko, da se čimprej
poslovno poveže s sosedno močnejšo banko, bodisi da bo ta banka v
Ljubljani ali v Zagrebu, vse to pa zato, da bi bili komitenti kar
najbolj gotovi, da je njihov partner močna bančna organizacija. Seveda
pa mora biti bančna podružnica blizu podjetij; gospodarske organizacije
namreč želijo hitre in neposredne stike z bančno organizacijo. Pri tem
moramo imeti pred očmi, da te banke ne bodo opravljale samo kreditnih
poslov, katerih obseg bo predvsem odvisen od sredstev, ki jih bodo
pridobile od gospodarstva,, temveč bodo močnejše banke opravljale tudi
valutne posle. Valutne posle je deloma že prevzela ljubljanska poslovna
banka, kar pa ne bo smelo biti posebnost, temveč jih bo lahko opravljala
vsaka močnejša banka. Gotovo pa je, da neka manjša, šibkejša banka ne bo
imela ustreznih pogojev za to poslovanju.</p>
<p>Če se spominjate, sem že jeseni preteklega leta v nekem članku zastopal
stališče, da so slovenskemu gospodarstvu potrebne močne banke in sem v
ta namen poskušal tudi približno izračunati, kaj pomeni v naših pogojih
močna banka. Poudaril pa bi, da so se razmere iz obdobja pred reformo
temeljito spremenile in da so takratni cenzusi za ustanovitev bank
upoštevali takratne raz.-mere. Vsi vemo, da ena milijarda kreditnega
sklada pred reformo realno ne pomeni iste vrednosti po reformi, prav
tako tudi, da kredit v višini 100 milijonov starih dinarjev ne pomeni za
gospodarsko organizacijo isto vrednost po reformi. Zato bi morali v tej
luči presoditi: ali pomeni novi cenzus v višini 60 milijonov novih
dinarjev pretiravanje glede obsega, moči in velikosti bodočih bank.
Mnenja sem, da moramo kot predstavniki gospodarstva pri presojanju
predloženega predloga gledati predvsem na to, kakšna organizacija bank
gospodarstvu najbolj ustreza in od kakšne organizacije bank bo imelo
gospodarstvo več koristi.</p>
<p>Podpredsednik Tatjana Menna: Želi še kdo razpravljati? Besedo ima dr.
Branko Premrou.</p>
<p>Dr. Branko Premrou: Tovarišice in tovariši poslanci! V svoji razpravi bi
se dotaknil predvsem vprašanj veljavnosti zakonskega predloga za nazaj,
ki je bilo načeto v dosedanji razpravi. Mnenja sem, da se moram pri tem
dotakniti zlasti tistega, kar sem obravnaval že v včerajšnji diskusiji,
namreč funkcije kreditnega sklada. Do sedaj so bile ustanovitelji banke
družbeno-politične skupnosti in so te skupnosti tudi jamčile za njihove
obveznosti. V bodoče je edini garant bančnih obveznosti kreditni sklad
banke in drugega garanta ni. Zato ne smemo razumeti predloženi cenzus
kot nek administrativni predpis, temveč kot pogoj o minimalnih
sredstvih, ki morajo biti zagotovljena, kot gotovost, da bo banka lahko
izpolnila svoje obveznosti. Zaradi tega ne smemo imeti predloženi cenzus
— tako zvezni kot republiški — za nek predpis, ki bo večno trajal. S
spreminjanjem ekonomskih pogojev se bodo verjetno spreminjali tudi ti
minimalni pogoji, to se pravi minimalna osnovna sredstva, s katerimi
mora banka razpolagati, da lahko posluje in da imajo njeni komitenti
zagotovilo glede poslovanja z banko. Kakšne posledice prinaša povečani
cenzus za banke, ki so bile že ustanovljene? Mnenja sem, da zaradi
spremenjenih pogojev banke ne bodo trpele nobenih posledic. Že
ustanovljene banke bodo morale dopolniti svoj kreditni sklad, za kar se
bo verjetno še tudi kdaj kasneje pokazala ista potreba po dopolnitvi
tega sklada. Pri tem bi opozoril na 158. člen zakona o bankah, ki
izrecno pravi: če kreditni sklad pade izpod zneska, ki mora biti
zagotovljen na osnovi ustanovitvenih pogojev, mora zbor banke najti
dodatna sredstva in dopolniti prvotni kreditni sklad. V tem smislu je
treba gledati tudi predloženi zakon. Zato tistim bankam, ki so bile že
ustanovljene, ni potrebno še enkrat ponavljati ves postopek ustanovitve.
Tiste banke, ki so že registrirane, morajo predvsem dopolniti svoj
kreditni sklad; če pa ne morejo za to zainteresirati gospodarskih
organizacij, potem se morajo pač združiti z neko drugo banko ali pa
iskati drugo solucijo. Zato sem mnenja, da ne gre za retroaktivno
določanje pogojev za tiste banke, ki so že ustanovljene, temveč za
določitev pogojev poslovanja za obstoječe banke. Ti pogoji za
poslovanje, ta minimalna poslovna sredstva bank pa so predpisana povsod
po svetu zaradi garancije bančnim komitentom.</p>
<p>Podpredsednik Tatjana Menna: Želi še kdo razpravljati? (Ne javi se
nihče.) Če nihče, zaključujem razpravo.</p>
<p>Prehajamo na razpravo in glasovanje o amandmaju skupine poslancev:
Dragice Rometove, Edija Komočarja in Ivana Kočevarja. Prosim
predstavnika predlagatelja, da pove svoje mnenje o predloženem amandmaju.</p>
<p>Franci Kolar: Tovarišice in tovariši poslanci! V imenu predlagatelj a
zakonskega predloga zavračam amandma, ki ga je predložila skupina
poslancev Rome, Komočar in Kočevar. Ta amandma odklanjam zaradi že prej
navedenih vzrokov, zlasti pa opozarjam na dejstvo, da ne gre za novo
ustanavljanje bank, kar je ravnokar poudaril tudi moj predgovornik. Pri
tem gre tudi za to, da resnično upoštevamo dejstvo, da
družbeno-politične skupnosti umikajo bivše investicijske sklada iz
kreditnih skladov bank in da so kreditni skladi bank dejansko in v
celoti vezani na ustanovitelje oziroma na ustanoviteljske deleže. To
pomeni, da so kreditni skladi vezani na gospodarske organizacije,
kolikor pa je družbeno-politična skupnost — občina ali republika,
soustanovitelj banke, je udeležena s soustanoviteljskim deležem.</p>
<p>Podpredsednik Tatjana Menna: Če se prav spominjam, je imel predstavnik
odbora za proučevanje zakonskih in drugih predlogov našega zbora
odklonilno stališče do predloženega amandmaja. Prosim še predstavnika
zakonodajno-pravne komisije Skupščine, da pojasni svoje stališče do
predloženega amandmaja.</p>
<p>Savo Šifrer: Zakonodajno-pravna komisija se z amandmajem ne strinja iz
istih razlogov, kot sta jih navedla predstavnika odbora Gospodarskega
zbora in predstavnik predlagatelja.</p>
<p>Podpredsednik Tatjana Menna: Želi še kdo besedo, prosim? (Ne javi se
nihče.) Če nihče, zaključujem razpravo o amandmaju in dajem amandma na
glasovanje. Kdor je za navedeni amandma, naj prosim dvigne roko. (20
poslancev dvigne roko.) Kdo je proti predloženemu amandmaju? (23
poslancev dvigne roko.) Kdo se je vzdržal glasovanja? (10 poslancev
dvigne roko.) Ugotavljam, da predlog amandmaja ni sprejet.</p>
<p>Prehajamo na glasovanje o predlogu zakona v celoti s spremembami, ki so
postale sestavni del predloga zakona. Kdor je za predloženi zakon, naj
prosim dvigne roko. (20 poslancev dvigne roko.) Kdo je proti
predloženemu zakonu? (28 poslancev dvigne roko.) Kdo se je vzdržal? (7
poslancev dvigne roko.)</p>
<p>Glede na glasovanje ugotavljam, da je zakon zavrnjen. Obenem sporočam
zboru, da je Republiški zbor ta zakon sprejel. Ker predloženi zakon ni
sprejel tudi Gospodarski zbor, bo moral Republiški zbor še enkrat
obravnavati predloženi zakon.</p>
<p>Riko Jerman: Ali je bilo štetje pravilno glede na to, da je bil amandma
poslancev Rometove, Komočarja in Kočevarja zavrnjen, prav tako pa je bil
zavrnjen tudi predlog zakona.</p>
<p>Podpredsednik Tatjana Menna: Štetje je bilo pravilno. Predlagam polurni
odmor.</p>
<p>(Seja je bila prekinjena ob 10.10 in se je nadaljevala ob 10.45.)</p>
<p>Podpredsednik Tatjana Menna: Prehajamo na 11. točko dnevnega reda, to je
na obravnavo in sklepanje o predlogu zakona o ustanovitvi sveta bank v
SR Sloveniji.</p>
<p>Predlog zakona z obrazložitvijo je Skupščini SR Slovenije predložil
Izvršni ■svet. Za svojega predstavnika je določil Jožeta Tepino,
pomočnika republiškega sekretarja za finance. Ali želi predstavnik
Izvršnega sveta dati k predlogu zakona še tudi ustno obrazložitev? (Ne.)</p>
<p>Podpredsednik Tatjana Menna: Predlog zakona sta obravnavala odbor za
proučevanje zakonskih in drugih predlogov našega zbora in
zakonodajno-pravna komisija Skupščine, ki sta predložila zboru pismeni
poročili. Ali želita predstavnika odbora oziroma komisije dati še ustno
obrazložitev? (Da.) Besedo ima tovariš Savo Šifrer.</p>
<p>Savo Šifrer: Zakonodajno-pravna komisija je na današnji seji sklenila,
da umakne svoja amandmaja k 2. in 5. členu zakonskega predloga, vztraja
pa pri amandmaju k 4. členu.</p>
<p>Podpredsednik Tatjana Menna: Ali želi predstavnik odbora besedo? Besedo
ima tovariš Franc Tesovnik.</p>
<p>Inž. Franc Tesovnik: Naš odbor je v načelu predlog zakona sprejel,
mnenja pa je, da se v 2. členu črta beseda »SR Slovenija« in da se
vstavi beseda »Ljubljana«. Glede amandmaja k 4. členu pa se popolnoma
strinjam z mnenjem zakonodajno-pravne komisije. Odbor predlaga zboru, da
predloženi zakon sprejme.</p>
<p>Podpredsednik Tatjana Menna: Pričenjam razpravo. Ali želi predstavnik
Izvršnega sveta povedati svoje mnenje glede amandmaja k 4. členu?</p>
<p>Jože Tepina: V imenu Izvršnega sveta sprejemam predloženi amandma.</p>
<p>Podpredsednik Tatjana Menna: Želi še kdo razpravljati v zvezi s tem?
(Ne.) Če nihče, zaključujem razpravo in dajem predlog zakona s
sprejetimi amandmaji, ki postanejo sestavni del zakona, na glasovanje.
Kdor je za predloženi zakon, naj prosim dvigne roko. (Vsi poslanci
dvignejo roko.) Je kdo proti? (Nihče.) Se je kdo vzdržal? (Nihče.)</p>
<p>Ugotavljam, da je Gospodarski zbor soglasno sprejel predlog zakona o
ustanovitvi sveta bank v SR Sloveniji. Obveščam zbor, da je tudi
Republiški zbor na včerajšnji seji sprejel ta zakon v enakem besedilu.</p>
<p>Prehajamo na 12. točko dnevnega reda, to je na obravnavo in sklepanje o
zaključnem računu cestnega sklada SR Slovenije za leto 1965 in o
finančnem načrtu cestnega sklada za leto 1966.</p>
<p>Zaključni račun cestnega sklada SR Slovenije za leto 1965 s poročilom o
poslovanju sklada v preteklem letu in finančni načrt cestnega sklada SR
Slovenije za leto 1966, s programom dela in obrazložitvijo, je Skupščini
predložil upravni odbor cestnega sklada, ki je za svojega predstavnika
določil Alojza Zoklja, predsednika upravnega odbora cestnega sklada.
Izvršni svet pa je k tej točki dnevnega reda določil za svojega
predstavnika Petra Vujca, namestnika republiškega sekretarja za
gospodarstvo.</p>
<p>Zaradi preglednosti predlagam, da razpravljamo ločeno o zaključnem
računu in ločeno o finančnem načrtu. Najprej bi razpravljali o
zaključnem računu cestnega sklada SR Slovenije za leto 1965. Ali želi
predstavnik upravnega odbora sklada besedo? (Ne.)</p>
<p>Zaključni račun cestnega sklada SR Slovenije za leto 1965 in predlog
odloka o njegovi potrditvi je obravnaval odbor za proučevanje zakonskih
in drugih predlogov našega zbora in dal zboru pismeno poročilo, ki ste
ga prejeli. Ali želi predstavnik odbora dati še tudi ustno obrazložitev?
(Ne želi.)</p>
<p>Če ne želi, pričenjam razpravo. Želi kdo besedo k zaključnemu računu
cestnega sklada SR Slovenije za leto 1965. (Ne.) Če nihče, zaključujem,
razpravo in ugotavljam, da se Gospodarski zbor strinja z zaključnim
računom cestnega sklada SR Slovenije za leto 1965. Zato predlagam, da
zbor sprejme predloženi odlok o potrditvi zaključnega računa cestnega
sklada SR Slovenije za leto 1965.</p>
<p>Predlog odloka je obravnavala tudi zakonodajno-pravna komisija in k
njemu nima pripomb. Zato dajem predlog odloka na glasovanje. Kdor je za
predlog odloka, naj prosim dvigne roko. (Vsi poslanci dvignejo roko.) Je
kdo proti? (Nihče.) Se je kdo vzdržal? (Nihče.)</p>
<p>Ugotavljam, da je Gospodarski zbor soglasno sprejel predlog odloka o
potrditvi zaključnega računa cestnega sklada SR Slovenije za leto 1965.</p>
<p>Prehajamo na obravnavo in sklepanje o finančnem načrtu cestnega sklada
SR Slovenije za leto 1966. Tudi pri obravnavi finančnega načrta sklada
predstavnik upravnega odbora ne želi razpravljati? (Ne.)</p>
<p>Finančni načrt cestnega sklada SR Slovenije za leto 1966 in predlog
odloka o soglasju je obravnaval odbor za proučevanje zakonskih in drugih
predlogov našega zbora in dal zboru pismeno poročilo. Ali želi
predstavnik odbora dati še ustno obrazložitev?</p>
<p>Inž. Franc Tesovnik: K samemu finančnemu načrtu nimamo pripomb.</p>
<p>Podpredsednik Tatjana Menna: Ceni pripomb, začenjam razpravo. Kdo želi
razpravljati? Besedo ima tovarišica Justa Kos.</p>
<p>Justa Kos: Tovarišice in tovariši poslanci! K predlogu finančnega načrta
cestnega sklada SR Slovenije za leto 1966 imam nekatere pripombe in tudi
predlog za spremembe.</p>
<p>Pri zaporedni številki 20/2 predlagam, da se za sanacijo mostu v Veržeju
predvidi namesto 4 500 000 novih dinarjev le 2 milijona novih dinarjev,
to je toliko, kolikor se lahko v tem letu potroši za projekte in fundiranje.</p>
<p>Pri zaporedni številki 22 — sanacije elementarnih poškodb na cestah I.
in II. reda, naj se za sanacijo cestišča na cesti 11/330 Celje—Rimske
Toplice namesto predvidenil 4 500 000 novih dinarjev, predvidi le toliko
sredstev, kolikor jih je potrebno za usposobitev tega dela ceste za
redni promet. Nekatere informacije namreč navajajo, da omenjenih 4 500
000 novih dinarjev ni dovolj za dokončanje začete rekonstrukcije te
ceste, zato bi bilo bolj smotrno, da se cesta usposobi za normalen
promet, za kar je potrebno le 1 600 000 novih dinarjev. S predloženo
spremembo bi bilo sproščeno 5 400 000 novih dinarjev, s katerimi bi
nadaljevali izgradnjo zasavske ceste. Izkoristiti bi morali letošnje
nizko poletno in zimsko stanje vode na Savi za fundiranje mostov v
Kresnicah in Ponoviku ter v Zagorju, kar je pogoj, da se v naslednjem
letu lahko usposobi za promet zasavska cesta od Ljubljane do Zagorja.
Tako bi aktivirali mrtev odsek te ceste od Litije do Zagorja, kateremu
sicer pretijo velike poškodbe na že dovršenem asfaltnem cestišču. Za ta
dela bi bilo potrebno približno 2 100 000 novih dinnarjev, preostala
sredstva v višini 3 300 000 novih dinarjev pa naj bi se porabilo za
ceste cestnega križa in za sanacijo objektov na cestah I. in II. reda.</p>
<p>Predlagam, da zbor sprejme predložene spremembe, omenjena preostala
sredstva v višini 3 300 000 novih din pa naj razporedi upravni odbor
cestnega sklada.</p>
<p>Podpredsednik Tatjana Menna: Ali želi predstavnik upravnega odbora
cestnega sklada besedo? Besedo ima tovariš Alojz Zokalj.</p>
<p>Alojz Zokalj: Na pripombe tovarišice poslanke Juste Kos k predlogu
finančnega načrta cestnega sklada SRS za leto 1966 odgovarjam, da izvor
sredstev cestnega sklada, ki izhajajo predvsem iz 2 % prometnega davka
za sanacijo poškodb po poplavah, narekuje, da mora sklad svoja sredstva
usmerjati za sanacijo poškodb po poplavah na cestah I. in II. reda.
Poplave so občutno poškodovale most čez Muro pri Veržeju, ki leži na
cesti II. reda. Škoda na tem objektu je bila komisijsko ugotovljena in
prikazana v poročilu o poškodbah po poplavah. Za rekonstrukcijo tega
mostu je potrebno 4 milijone novih dinarjev. Glede na obstoječe predpise
je treba pred pričetkom gradnje v celoti zagotoviti sredstva za
izgradnjo, ne glede na rok trajanja del, ker se sicer z deli ne more
pričeti. Predlog poslanke, da se v letošnjem letu most samo delno sanira
in usposobi za promet, praktično pomeni odgoditev sanacijskih del na tem
objektu.</p>
<p>Poplave so tudi občutno poškodovale cestni odsek Rimske Toplice—Zidani
most na cesti Celje—Zidani most. Zato sedanje stanje nujno zahteva
sanacijske ukrepe. Po strokovnih ocenah znašajo stroški za celotna
sanacijska dela 4,5 milijona N din. Upravni odbor cestnega sklada je pri
obravnavi tega vprašanja sklenil, da je treba s predvidenimi sredstvi
dela dokončati, ker je definitivna ureditev tega odseka prometno in
ekonomsko utemeljena. Kolikor pa se izkaže, da zahteva definitivna
ureditev cestnega odseka Rimske Toplice—Zidani most znatno večja
sredstva, pa je bilo sklenjeno, da se opravijo samo delna sanacijska
dela in zagotovi prevoznost. V tem primeru bi upravni odbor sklada
usmeril preostala prosta sredstva za druge ceste, ki so potrebne
sanacije po poplavah.</p>
<p>V finančnem načrtu cestnega sklada za leto 1966 so predvidena sredstva
za izdelavo projektov. Kot je razvidno iz obrazložitve, se predvideva v
letošnjem letu izdelava tehnične dokumentacije tudi za zasavsko cesto.
Novi republiški predpisi določajo, da sklad ne more financirati
investicij na cestah I, in II. reda, ampak da se te financirajo
neposredno iz republiškega proračuna. Poleg tega ti predpisi določajo,
da je treba financiranje gradnje cest ali pa objektov, ki se gradijo več
let, urediti s finančnim programom, ki ga sprejme Skupščina SR
Slovenije. Glede na prednje, sklad ne more financirati oziroma odločati
o gradnjah cest I. in II. reda, ampak je to v izključni pristojnosti
Skupščine.</p>
<p>Glede na vsa navedena dejstva predlagam, da se finančni načrt cestnega
sklada SRS za leto 1966, ki ga je sprejel upravni odbor sklada, v
ničemer ne spremeni in da Skupščina da soglasje k predlaganemu
finančnemu načrtu.</p>
<p>Podpredsednik Tatjana Menna: Ali ima predstavnik odbora pripombo k
predlogu tovarišice poslanke?</p>
<p>Inž. Anton Kovič: Mnenje odbora glede predlaganega priporočila poslanke
Juste Kos, da se na vsak način zagotovijo določena sredstva za
nadaljevanje izgradnje zasavske ceste, je pozitivno, vendar če
razpoložljivih sredstev ni, ne moremo na tem vztrajati. Predstavnik
upravnega odbora cestnega sklada je predlog finančnega načrta
zadovoljivo obrazložil in ker ugotavljamo, da sredstev za letošnje
nadaljevanje izgradnje ni, predlagamo, da se finančni načrt cestnega
sklada SRS za leto 1966 sprejme v predlagani obliki.</p>
<p>Podpredsednik Tatjana Menna: Besedo ima poslanka Justa Kos.</p>
<p>J u sta Kos: Tovarišice in tovariši poslanci! Če sem prav razumela, so
sredstva za sanacijo škod po poplavah na cestah I. in II. reda na
razpolago, zato je tembolj upravičena moja trditev in zato vztrajam pri
svojem predlogu.</p>
<p>Podpredsednik Tatjana Menna: Želi še kdo razpravljati? (Ne javi se
nihče.) Če nihče, dajem pripombo tovarišice poslanke Juste Kos na
glasovanje. Kdor je za to, da se ta pripomba kot sugestija da upravnemu
odboru cestnega sklada, naj prosim dvigne roko. (11 poslancev dvigne
roko.) Kdo je proti? (28 poslancev dvigne roko.) Se je kdo vzdržal? (11
poslancev dvigne roko.)</p>
<p>Ugotavljam, da je predlagana pripomba, ki naj bi se kot sugestija dala
upravnemu odboru cestnega sklada, zavrnjena.</p>
<p>Želi še kdo razpravljati? (Ne javi se nihče.) Če nihče, zaključujem
razpravo in ugotavljam, da se Gospodarski zbor strinja s finančnim
načrtom cestnega sklada SR Slovenije za leto 1966 in predlagam, da zbor
sprejme predloženi odlok o soglasju k finančnemu načrtu cestnega sklada
SR Slovenije za leto 1966.</p>
<p>Predlog odloka je obravnavala tudi zakonodajno-pravna komisija in k
njemu nima pripomb, zato dajem predlog odloka na glasovanje. Kdor je za
predlog odloka, naj prosim dvigne roko. (Vsi poslanci dvignejo roko.) Je
kdo proti? (Nihče.) Se je kdo vzdržal? (Nihče.)</p>
<p>Ugotavljam, da je Gospodarski zbor soglasno sprejel predlog odloka o
soglasju k finančnemu načrtu cestnega sklada SR Slovenije za leto 1966.</p>
<p>Obveščam zbor, da je tudi Republiški zbor na današnji seji v enakem
besedilu sprejel oba odloka.</p>
<p>Prehajamo na 13. točko dnevnega reda, to je na obravnavo o zaključnem
računu vodnega sklada SR Slovenije za leto 1965 in o finančnem načrtu
vodnega. sklada SR Slovenije za leto 1966.</p>
<p>Zaključni račun s poročilom in finančni načrt z obrazložitvijo je
Skupščini SR Slovenije predložil v obravnavo upravni odbor vodnega
sklada SR Slovenije, ki je za svojega predstavnika določil tovariša
Ivana Rosa. Izvršni svet pa je k tej točki dnevnega reda določil za
svojega predstavnika Lojzeta Blenkuša, pomočnika republiškega
sekretariata za urbanizem.</p>
<p>Zaradi preglednosti tudi pri tej obravnavi predlagam, da ločeno
razpravljamo o zaključnem računu in ločeno o finančnem načrtu sklada.</p>
<p>Predlagam, da najprej razpravljamo o zaključnemu računu vodnega sklada
SR Slovenije za leto 1965. Ali želi predstavnik sklada poleg pismene
dati še ustno obrazložitev? Predstavnik sklada je tovariš Ivan Ros, ki
je kot poslanec Republiškega zbora trenutno na seji tega zbora, kjer
prav v tem trenutku v svojstvu predstavnika upravnega odbora sklada daje
obrazložitev k zaključnemu računu in finančnemu načrtu vodnega sklada.
Spričo tega predlagam, da to točko dnevnega reda preložimo na čas, ko bo
ta razprava v Republiškem zboru končana.</p>
<p>Prehajamo na 14. točko dnevnega reda, to je na poslanska vprašanja.</p>
<p>Na 30. seji našega zbora so poslanci inž. Miran Glušič, Anton Kunst in
Justa Kos stavili vprašanja Izvršnemu svetu in prosili za pismen
odgovor. Izvršni svet je na vprašanja pismeno odgovoril in je predsednik
zbora te odgovore poslancem tudi posredoval.</p>
<p>Vprašam poslanca inž. Mirana Glušiča, ali se zadovoljuje z odgovorom?</p>
<p>Inž. Miran Glušič: Vprašanje, ki sem ga zastavil, se sicer nanaša na 12.
točko današnjega dnevnega reda, vendar ker imamo poslanskim vprašanjem
posvečeno posebno točko dnevnega reda, dajem pripombe k pismenemu
odgovoru Izvršnega sveta. S pismenim odgovorom sem le delno zadovoljen.
To pa iz naslednjih razlogov: iz finančnega načrta cestnega sklada SRS
za leto 1966 ni razvidno, da bi se za cesto Slovenska Bistrica—Hajdina
že odplačevalo anuitete kot to navaja odgovor. To pa zato, ker še ni
dovršena in zato še ni dospelo plačilo anuitet.</p>
<p>Vprašanje se je nadalje glasilo, kdaj se predvideva nadaljevanje del, za
kar pa pismeni odgovor ne daje konkretnega odgovora.</p>
<p>Dne 13. februarja t. 1. je v časopisu »Delo« pisec D. V. objavil
naslednje obvestilo, katerega naslov je: »Končno asfalt na cesti
Brežica—Dobova«. Sama informacija pa se dobesedno glasi takole:
»Sredstva za asfaltiranje ceste III. reda Brežice—Dobova so že
zagotovljena iz republiškega sklada, delati pa se bo začelo že spomladi.
Tako bo končno to vprašanje izginilo z dnevnega reda zborov volivcev in
občinske skupščine in bo konec tudi ene najslabših cest v Spodnjem
Posavju.« Ne negiram pomena gradnje in modernizacije omenjene ceste
številke 8027 od Brežic do Dobove, poudarjam pa, da gre tukaj za
občinsko cesto III, reda, ki bo verjetno deležna nerazporejenih sredstev
republiškega cestnega sklada, medtem ko naj bi se republiška cesta II.
reda Slovenska Bistrica—Hajdina dokončala le z občinskimi sredstvi in
sredstvi gospodarskih organizacij.</p>
<p>Imam še drugo manjše vprašanje. V zadnjem času imamo poslanci pri
potovanjih na železnicah več neprilik. Sprevodniki nam dokazujejo, da
moramo vožnjo plačati, ker , imajo navodila, da poslanci npamo več
pravice do brezplačne vožnje. Ker nas sekretariat Skupščine ni obvestil
o nobenih spremembah pri pravicah, ki jih imamo poslanci v zvezi z
brezplačno vožnjo na javnih prometnih sredstvih, prosim pojasnilo na
postavljeno vprašanje.</p>
<p>Podpredsednik Tatjana Menna: Tovariš poslanec, obveščam vas, da bo po
končanem dnevnem redu predstavnik administrativne komisije Skupščine dal
o omenjenem vprašanju ustrezno pojasnilo.</p>
<p>Ali želi oziroma lahko da predstavnik Izvršnega sveta k pripombam
tovariša poslanca pojasnilo? Besedo ima tovariš Peter Vujec.</p>
<p>Peter Vujec: V imenu Izvršnega sveta lahko odgovorim, da zahteva odgovor
glede postavljenega vprašanja konzultacijo s predsednikom upravnega
odbora republiškega cestnega sklada, zato bomo dopolnjen odgovor
posredovali pismeno.</p>
<p>Glede na to, da pa je tovariš predsednik upravnega odbora cestnega
sklada tukaj, pa bi lahko mogoče on odgovoril na pripombe tovariša
poslanca, ker meni ni znano, kaj piše v časopisu in za katero cesto so
se sredstva dala.</p>
<p>Podpredsednik Tatjana Menna: Ali se tovariš poslanec strinja z dodatnim
pismenim odgovorom? (Inž. Miran Glušič: Da.)</p>
<p>Tovariš Anton Kunst, ali ste zadovoljni s pismenim odgovorom na
zastavljeno poslansko vprašanje? (Anton Kunst: Da.)</p>
<p>Tovarišica Justa Kos, ali se zadovoljujete s pismenim odgovorom? (Justa
Kos: Da.)</p>
<p>Na 30. seji zbora je poslanec Vladimir Klavs vprašal, ali so resnični
podatki, objavljeni v članku 31. številke Gospodarskega vestnika v letu
1965, ki govori o finančnem položaju zveznih in republiških bank. Prosim
predstavnika Izvršnega sveta, da odgovori na postavljeno vprašanje.
Besedo ima tovariš Jože Tepina.</p>
<p>Jože Tepina: Tovarišice in tovariši poslanci! Tovariš Vladimir Klavs,
diplomirani inženir, poslanec Gospodarskega zbora Skupščine SR Slovenije
je v zvezi s člankom v 31. številki Gospodarskega vestnika v letu 1965
pod naslovom »Poslovnost bank v novem bančnem sistemu«, kjer se
obravnava neustrezna porazdelitev bančnega finančnega kapitala, postavil
tri vprašanja, na katera želi odgovor pristojnih republiških organov.
Tovariš poslanec je postavil naslednja vprašanja:</p>
<p>Ali so navedeni podatki točni, oziroma kakšni so v resnici?</p>
<p>Ali v zvezi z gospodarsko reformo in novim bančnim sistemom lahko
pričakujemo nadaljnjo postopno decentralizacijo bančnega finančnega
kapitala in morebitno ustreznejšo razdelitev?</p>
<p>Kako se da v osnovnih črtah obrazložiti finančno politiko SR Slovenije v
okviru celotne jugoslovanske finančne politike?</p>
<p>Na postavljena vprašanja dajem k prvemu vprašanju naslednji odgovor:</p>
<p>Podatki v navedenem članku so točni. Konec leta 1964 so bila sredstva,
ki so jih imele vse banke v Jugoslaviji za kreditiranje investicij,
razdeljena med specializirane in vse druge banke takole: število
specializiranih bank je bilo 3, število vseh drugih bank pa je bilo 203.
Skladi bank pa so znašali pri specializiranih bankah 480 milijonov novih
dinarjev, pri vseh ostalih bankah 810 milijonov dinarjev; inozemska
sredstva pri specializiranih bankah 1150 milijonov novih dinarjev,
medtem ko jih druge banke sploh niso imele. Oročena sredstva komitentov
pri specializiranih bankah so znašala 10 milijonov novih dinarjev, pri
drugih bankah pa 2740 milijonov novih dinarjev; sredstva bivših
investicijskih skladov pa so znašala 23 610 in 12 570 milijonov novih
dinarjev. Skupaj so specializirane banke razpolagale s 25 610 milijonov
novih dinarjev, vse ostale pa s 16 120 milijonov novih dinarjev.</p>
<p>Razen sredstev, s katerimi so specializirane banke razpolagale že v letu
1964, so v letu 1965 prejele brez obveznosti vračila od federacije še
125,4 milijarde starih dinarjev investicijskih sredstev. Torej je
centralizacija sredstev v zveznih bankah očitna in znaša nad 60 % vseh
sredstev.</p>
<p>Odgovor k drugemu vprašanju je naslednji: ob navedenem potencialu
zveznih specializiranih bank, ki ni v nobenem sorazmerju s potencialom
republiških in ostalih bank, ter kaže določeno privilegiranost zveznih
bank, se je zastavilo vprašanje glede upravičenosti takega položaja
zveznih bank in obenem predlog za decentralizacijo sredstev splošnega
investicijskega sklada, Rezultat teh predlogov je sprememba in dopolnilo
zakona o bankah in kreditnih poslih, ki omogoča družbeno-političnim
skupnostim, da same odločijo, kolikšen del sredstev odpravljenih
družbenih investicijskih skladov bodo vnesle v kreditni sklad banke, ki
jo soustanavljajo in kolikšni del se izloči iz že prenesenih sredstev v
kreditne sklade banke na poseben račun družbeno-političnih skupnosti.
Tako je federacija izločila vsa sredstva splošnega investicijskega
sklada, ki so bila vložena v kreditne sklade specializiranih bank do 31.
decembra 1965. Iz tekočega priliva obresti na poslovni sklad
gospodarskih organizacij pa bo federacija vložila kot svojo vlogo v
kreditni sklad Jugoslovanske investicijske banke 75 milijonov,
Jugoslovanske kmetijske banke 75 milijonov in Jugoslovanske banke za
zunanjo trgovino 25 milijonov novih dinarjev. Izvzeta sredstva pa bodo
uporabljena za kritje že obstoječih obveznosti doma in v inozemstvu.
Sredstva, ki bodo na osnovi obresti na poslovni sklad gospodarskih
organizacij še naprej dotekala federaciji, pa bodo namenjena za
investicije v gospodarstvo nezadostno razvitih področij in drugih
obveznosti. Tudi ta sredstva so že bila predmet razprave. Izgleda, da bi
njihova delna decentralizacija bila možna v bližnji prihodnosti, toda ne
za krepitev bančnega kapitala, temveč za krepitev sredstev gospodarskih
organizacij in republik. V obrazložitvi danes predlaganih predpisov je
vidno, kakšno vlogo imajo bivši družbeni investicijski skladi v
republiki, s tem pa je nakazana tudi nadaljnja vloga teh sredstev po
izvzetju iz kreditnih skladov bank. Tako bodo banke v bodoče postajale
dejansko gospodarske organizacije, katerih aktivnost in poslovnost bo
morala biti tako glede zbiranja kakor glede dajanja kreditov neposredno
povezana z delovnimi organizacijami.</p>
<p>Odgovor k tretjemu vprašanju je naslednji:</p>
<p>SR Slovenija vodi v okviru sredstev, s katerimi razpolaga in katerih
obseg je odvisen od celotne jugoslovanske finančne politike, samostojno
finančno politiko. Vendar pa se osnovna linija zvezne finančne politike
odraža tudi v finančni politiki SR Slovenije na vseh področjih in
dejavnostih. Samostojna finančna politika SR Slovenije se je pojavila
predvsem pri delitvi sredstev na občine, uporabi sredstev skupnih rezerv
gospodarskih organizacij, določanju sredstev za razvoj šolstva, znanosti
in podobno. Z lastnimi sredstvi pospešuje torej republika zlasti razvoj
tistih dejavnosti, ki so potrebne za celoten napredek republike, v
manjši meri pa se konkretna finančna politika republike odraža na
področju gospodarstva, v kratkoročni in investicijski kreditni politiki.
Republika namreč prek določil družbenega plana le nakazuje politiko
investiranja, ki naj jo vodijo gospodarske in bančne organizacije. Poleg
tega pa republika predvsem na osnovi zadnje novele zakona o bankah in
kreditnih poslih v celoti usmerja sredstva bivšega republiškega
investicijskega sklada ter bivših okrajnih investicijskih skladov. Treba
pa je podčrtati, da je finančna politika republike usmerjena predvsem v
realizacijo ciljev gospodarske reforme v skladu s celotno jugoslovansko
finančno politiko.</p>
<p>Podpredsednik Tatjana Menna: Tovariš Klavs, ali se zadovoljujete z
odgovorom?</p>
<p>Vladimir Klavs: Ker so bile v odgovoru navedene tudi številke, bi
prosil, da mi Izvršni svet pošlje pismen odgovor. Do prihodnje seje pa
si pridržujem pravico izjave, ali se z odgovorom zadovoljujem ali ne.</p>
<p>Podpredsednik Tatjana Menna: Prav tako je na 30. seji zbora poslanec
Ivan Peršak postavil vprašanje glede modernizacije ceste II. reda
Slatina Radenci—Ljutomer—-Ormož. Prosim predstavnika Izvršnega sveta, da
odgovori na postavljeno vprašanje. Besedo ima tovariš Peter Vujec.</p>
<p>Peter Vujec: Tovariš poslanec Ivan Peršak je postavil Izvršnemu svetu
Skupščine SR Slovenije vprašanje, kaj je z rekonstrukcijo ceste II. reda
št. 353 Slatina Radenci-—Ljutomer—Ormož.</p>
<p>V zvezi s tem vprašanjem meni Izvršni svet Skupščine Slovenije naslednje:</p>
<p>Republiški cestni sklad v letu 1966 nima sredstev za modernizacijo cest,</p>
<p>zaradi česar v letošnjem letu ne more sodelovati pri modernizaciji ceste
Slatina Radenci—Ljutomer—Ormož. Višina, dotok in uporaba sredstev
cestnega sklada SRS za leto 1966 je razvidna iz finančnega načrta
cestnega sklada, o katerem je Gospodarski zbor Skupščine SRS danes
razpravljal in dal k njemu svoje soglasje, kar pomeni, da bo poraba
sredstev cestnega sklada tekla v skladu s sprejetim finančnim programom
za leto 1966. V tem programu pa ni predvidena rekonstrukcija ceste
Slatina Radenci—-Ljutomer—Ormož.</p>
<p>Nadalje je Izvršni svet mnenja, da je treba v primeru, da se uspe dobiti
bančne kredite za rekonstrukcijo cest, najprej modernizirati cesto
Murska Sobota—Veržej—-Ljutomer—Ormož, da se tako vsaj ena cesta usposobi
za večji promet. S tem bi dobili med Slatino Radenci in Ljutomerom sicer
nekoliko daljšo — za približno 12 km — modernizirano zvezo poleg krajše
direktne makadamske ceste. Tranzitnemu težkemu prometu bo ustrezala tudi
ta, nekoliko daljša povezava, obenem pa se bo razbremenila makadamska
cesta Slatina Radenci—Ljutomer, kar bo omogočilo njeno kvalitetnejše
vzdrževanje. Sčasoma bodo predvidoma modernizirane vse ceste I. in II.
reda, med njimi tudi omenjena cesta Slatina Radenci—Ljutomer—Ormož.
Trenutno v sedanjem položaju pa je prvenstveno potrebno modernizirati
tiste ceste, na katere se steka največji promet in služijo širšemu
področju. Kolikor pa bi neposredni interesenti prispevali potrebna
sredstva za modernizacijo določene ceste, bi to brez dvoma prispevalo k
hitrejši modernizaciji osnovne cestne mreže.</p>
<p>Podpredsednik Tatjana Menna: Tovariš Ivan Peršak, ali se zadovoljujete
z odgovorom predstavnika Izvršnega sveta?</p>
<p>Ivan Peršak: Z odgovorom se v celoti zadovoljujem.</p>
<p>Podpredsednik Tatjana Menna: Poslanec Milan Medvešček je poslal
predsedniku zbora poslansko vprašanje, katerega je tovariš predsednik
posredoval Izvršnemu svetu. Prosim predstavnika Izvršnega sveta, da
odgovori na vprašanje poslanca Milana Medveščka.</p>
<p>Jože Tepina: Tovarišice in tovariši poslanci! Tovariš Medvešček,
poslanec Gospodarskega zbora Skupščine SR Slovenije je stavil vprašanje,
s kakšnimi dajatvami bodo na osnovi republiških predpisov, zakonov in
priporočil v letu 1966 obremenjene gospodarske organizacije za sredstva
po zaključnem računu za leto 1965, pri čemer je posebej navedel obvezna
posojila, blokiranje določenih odstotkov investicijskih sredstev in
podobne ukrepe.</p>
<p>Na to vprašanje dajem naslednji odgovor:</p>
<p>V preteklih letih so lahko republika in občine na podlagi pooblastil v
zveznih zakonih predpisale višino prispevka, ki so ga morale vplačati
gospodarske organizacije v družbene investicijske sklade iz tistega dela
čistega dohodka, ki so ga po zaključnih računih namenile za svoj
poslovni sklad in sklad skupne porabe. Na podlagi republiških in
občinskih predpisov so znašali ti prispevki po zaključnih računih za
1964. leto 30 % in to 20 % na republiški investicijski sklad in 10 % za
občinske investicijske sklade.</p>
<p>Z izpopolnjevanjem gospodarskega sistema, ki je bilo uveljavljeon v
letih 1964 in 1965, se je nadalje občutno povečal delež delovnih
organizacij v družbenem proizvodu ter so navedena pooblastila republiki
in občinam v celoti odpadla. Izjemoma pa je bilo republikam omogočeno,
da razpišejo obvezno posojilo v višini do 15 % °d sredstev, ki so jih
delovne organizacije izločile iz čistega dohodka za sklade na osnovi
zaključnih računov za leto 1964. To pooblastilo je lani republika
Slovenija v celoti tudi izkoristila. Sredstva posojila so bila
uporabljena za pokritje obveznosti odpravljenega republiškega
investicijskega sklada iz preteklih let.</p>
<p>Glede na to, da je bilo pooblastilo republikam za razpis obveznega
posojila v letu 1965 samo enkratno, republika v letu 1966 na sredstva,
ki so jih delovne organizacije namenile po zaključnih računih za leto
1965 v sklade, ne bo predpisala izločitev dela teh sredstev v družbene
sklade niti ne bo razpisala obveznega posojila. Tako bodo delovne
organizacije s sredstvi, ki so jih namenile v sklade po zaključnih
računih za leto 1965, razpolagale samostojno. Izjema je le v
elektrogospodarstvu.</p>
<p>Republike namreč z zakonom lahko predpišejo, da morajo podjetja za
proizvodnjo in prenos električne energije obvezno naložiti pri banki
sredstva svojega poslovnega sklada, ki ga bodo formirala iz delitve
dohodka po zaključnih računih v letih 1965 do 1969 in amortizacijska
sredstva, ki se bodo nabrala od 1. januarja 1965 do 31. decembra 1970,
če ta sredstva nišo vezana na osnovi že sklenjenih pogodb.</p>
<p>S sprejetjem tega zakona naj bi se zagotovilo, da bodo povečana sredstva
podjetij za proizvodnjo in prenos električne energije, ki se jim
zagotavljajo z novimi cenami, dejansko uporabljena le za financiranje
izgradnje elektroenergetskih objektov. Predlog zakona, ki naj bi
zagotovil obvezno koncentracijo sredstev podjetij za proizvodnjo in
prenos električne energije, doslej še ni bil poslan skupščini, ker še o
tem ni bilo zavzeto dokončno stališče.</p>
<p>Za ugotovitev sredstev, s katerimi se bo kreditirala nadaljnja graditev
energetskih objektov, je federacija za leto 1966 predpisala prispevek v
višini 2,5 % na vsako izplačilo za investicije. Za zagotovitev
dopolnilnih sredstev za izgradnjo novih energetskih objektov je
predvideno, da bi republike lahkq predpisale tudi obvezno združevanje
sredstev na osnovi posebnega prispevka. Vendar se navedena obveznost
glede izločitve sredstev za energetiko ne bi nanašala na formirana
srdstva skladov, marveč bi se obračunavala v višini do največ 2 % od
izplačil za investicije tako na področju gospodarstva kot
negospodarstva, pri čemer pa bi bile nekatere dejavnosti izvzete.
Izračuni potrebnih vlaganj v energetiko in za to razpoložljivih sredstev
kažejo, da bi morali v SR Sloveniji sprejeti navedeni zakon, vendar
zaenkrat še ni ustreznega zveznega pooblastila.</p>
<p>Podpredsednik Tatjana Menna: Tovariš Milan Medvešček, ali se
zadovoljujete z odgovorom predstavnika Izvršnega sveta?</p>
<p>Milan Medvešček (govori iz klopi): Hvala. Se zadovoljujem, prosil pa bi
še za pismeni odgovor.</p>
<p>Podpredsednik Tatjana Menna: Vprašam poslance, če želi še kdo staviti
kako vprašanje Izvršnemu svetu? Besedo ima tovarišica Dragica Rome.</p>
<p>Dragica Rome: V zvezi z izjavo predstavnika Izvršnega sveta glede
financiranja izgradnje elektroenergetskih objektov imam vprašanje v
zvezi s tem, da so bile v letu 1963 sklenjene pogodbe med komunalnimi
bankami in Splošno gospodarsko banko o kreditiranju izgradnje
elektroenergetskih objektov in koprske železnice iz sredstev
odpravljenih družbeno-investicijskih skladov.</p>
<p>V letošnjem letu je na osnovi sklenjenih pogodb potrebno plačati zadnji
obrok tega posojila. Zato vprašujem, ali bodo te pogodbe z izločitvijo
sredstev odpravljenih družbenih skladov na poseben račun SR Slovenije
razveljavljene oziroma ali bo obveznosti, ki izvirajo iz teh pogodb,
prevzela v celoti republika?</p>
<p>Podpredsednik Tatjana Menna: Ali lahko predstavnik Izvršnega sveta takoj
odgovori na to vprašanje?</p>
<p>Jože T ep ina (govori iz klopi): Če se tovarišica poslanka strinja, bi
Izvršni svet dal pismeni odgovor.</p>
<p>Dragica Rome: Prav.</p>
<p>Podpredsednik Tatjana Menna: Besedo ima tovariš Ivan Kočevar.</p>
<p>Ivan Kpčevar: Tovarišice in tovariši poslanci! Izvršnemu svetu
zastavljam vprašanje glede neplačanih terjatev gradbenih podjetij.</p>
<p>Nedvomno so lani sprejeti restrikcijski ukrepi in izvajanje ukrepov
gospodarske reforme najbolj hitro in najmočneje prizadeli prav
gradbeništvo. Pri tem nimam namena obravnavati vsa pereča in še vedno
odprta vprašanja v tej panogi, kot so popoln zastoj pri naročanju
tehnično-investicijske dokumentacije za bodoče investicije in iz tega
izhajajoča nezaposlenost obstoječih projektantskih kapacitet, nejasnost,
v kakšnem obsegu in na katerih objektih se bodo izvajala gradbena dela v
letošnjem letu in s tem povezano nezaposlenost gradbene operative,
nejasnost v proizvodnji gradbenih materialov, nagel padec osebnih
dohodkov in standarda zaposlenih v gradbeništvu itd., pač pa vas želim
seznaniti s perečim vprašanjem neplačanih gradbenih del, ki so bila
opravljena do 31. 12. 1965 in sicer po stanju 10. 2. 1966.</p>
<p>Po podatkih, ki jih je zbral Biro gradbeništva Slovenije za 15 večjih
gradbenih podjetij v naši republiki, izkazujejo ta podjetja za dela,
opravljena v preteklem letu, skupaj 7,2 milijarde starih dinarjev
neporavnanih terjatev. Od tega odpade na bivše stanovanjske sklade kot
investitorje ali kot kreditorje kupcev skupaj 2460 milijonov starih
dinarjev. Tako dolguje Splošnemu gradbenemu podjetju /»Pionir« Novo
mesto bivši stanovanjski sklad občine Ljubljana-Moste-Polje za že
izvršena dela 449 milijonov starih dinarjev. Gradbenemu podjetju
»Tehnika« dolgujejo bivši stanovanjski skladi Ljubljana-Šiška.
Ljubljana-Center in sklad za urejanje mestnih zemljišč Ljubljana-Center
skupaj 328 milijonov starih dinarjev. Gradbenemu podjetju Grosuplje
dolgujejo različni stanovanjski skladi 493 milijonov starih dinarjev,
podjetju Ingrad v Celju 282 milijonov starih dinarjev, podjetju Zidar v
Kočevju 103 milijone starih dinarjev, podjetju Obnova v Ljubljani 178
milijonov starih dinarjev, podjetju Megrad v Ljubljani 110 milijonov
starih dinarjev, podjetju Stavbar v Mariboru 93 milijonov starih
dinarjev, podjetju Tehnograd v Ljubljani 71 milijonov starih dinarjev
itd. Izterjava teh velikih zneskov je problematična, ker pri nekaterih
pravnih naslednikih bivših stanovanjskih skladov ni realnih možnosti, da
bi v doglednem času poravnali zapadle obveznosti. Kot primer navajam
pismeno izjavo Poslovne banke Ljubljana, z dne 3. 2. 1966, ki se
dobesedno glasi takole: »Višje gospodarsko sodišče Ljubljana. Od Službe
družbenega knjigovodstva, podružnice 503 v Ljubljani, smo prejeli vaše
izvršilni sklepe, ki se nanašajo na zahtevajoče stranke: Komunalni zavod
za socialno zavarovanje v Ljubljani in Splošno gradbeno podjetje
»Pionir« Novo mesto za zavezano stranko Stanovanjski sklad skupščine
občine Ljubljana-Moste-Polje. V smislu zakona o prenehanju veljavnosti
zakona o financiranju gradnje stanovanj, Uradni list SFRJ, št. 34/65, je
banka prevzela samo določene posle ukinjenih stanovanjskih skladov,
medtem ko se glede ostalih poslov stanovanjskega sklada opravi redni
likvidacijski postopek. Navedene terjatve v smislu zakona spadajo v
redni likvidacijski postopek in jih mora obravnavati likvidacijska
komisija, ki je bila v ta namen postavljena pri občinski skupščini
Ljubij ana-Moste-Polj e.«</p>
<p>Glede na opisano stanje gradbenih podjetij postavljam vprašanje: kdo je
odgovoren in kaj je podvzeto za čimprejšnjo likvidacijo obveznosti
ukinjenih stanovanjskih skladov do izvajalcev stanovanjskih objektov.</p>
<p>Naslednje vprašanje v zvezi s položajem gradbenih podjetij se nanaša na
večje objekte, katerih gradnja je bila zaradi restrikcijskih ukrepov
ustavljena. Tudi za te gradnje dolgujejo investitorji gradbenim
podjetjem znatne vsote. Tako dolguje investitor gradbenemu podjetju
»Tehnika« v Ljubljani za izgradnjo Trga revolucije v Ljubljani 297
milijonov starih dinarjev, za gradnjo šol pa 74 milijonov starih
dinarjev, gradbenemu podjetju Grosuplje dolguje investitor za izgradnjo
treh fakultet 203 milijone starih dinarjev. Takšnih primerov, ki se
nanašajo na večje zneske, je še veliko in zato razširjam prvo vprašanje
ter prosim, da se mi odgovori, kaj je podvzeto za poravnavo teh
obveznosti. Dela na teh objektih so bila večji del financirana iz proračuna.</p>
<p>Naprošam Izvršni svet Skupščine SR Slovenije za pismeni odgovor.</p>
<p>Podpredsednik Tatjana Menna: Izvršni svet bo dal tovarišu poslancu Ivanu
Kočevarju pismeni odgovor. (K besedi se prijavi inž. Franc Tesovnik.)</p>
<p>Inž. Franc Tesovnik: Prosil bi predstavnika Izvršnega sveta za
pojasnilo, kaj je z vprašanji, ki sem jih zastavil v imenu skupine 8
poslancev. Do kdaj bodo posredovani pismeni odgovori na ta vprašanja?</p>
<p>Podpredsednik Tatjana Menna: Ali lahko predstavnik Izvršnega sveta že
sedaj odgovori na to vprašanje?</p>
<p>Inž. Franc Tesovnik: Da ne bo nejasnosti, za katero vprašanje gre,
navajam, da sem na seji našega zbora dne 28. 10. 1965 v imenu skupine 8
poslancev zastavil pet vprašanj o situaciji v zvezi z izgradnjo EKK
Velenje. Na zasedanju zbora dne 28. 12. 1965 je republiški sekretar za
gospodarstvo Sveto Kobal odgovoril na ta vprašanja. Ker se z odgovorom
nismo strinjali, smo bili mnenja, da se pripravi podrobnejši odgovor na
zastavljeno vprašanje. Tovariš Kobal pri tem ni mogel povedati točnega
datuma, do kdaj bo ta odgovor pripravljen. Ker je današnje zasedanje
zbora že drugo po vrsti od takrat, prosim predstavnika Izvršnega sveta,
da pove, kdaj bo odgovor pripravljen.</p>
<p>12</p>
<p>Podpredsednik Tatjana Menna: Na omenjenem zasedanju zbora je tovariš
Sveto Kobal povedal, da Izvršni svet intenzivno proučuje vprašanja v
zvezi z izgradnjo EKK Velenje. Vprašanje tovariša Tesovnika se torej
nanaša na to, kdaj bodo te raziskave zaključene in kdaj bo lahko zbor
dobil odgovor na vprašanje osmih poslancev.</p>
<p>Ali lahko tovariš Vujec kot predstavnik Izvršnega sveta odgovorite na to
vprašanje?</p>
<p>Peter Vujec: Ne morem. Odgovor na to vprašanje je odvisen od tega, v
kateri fazi se nahajajo analize glede izgradnje EKK Velenje.</p>
<p>Podpredsednik Tatjana Menna: Torej lahko tovariš poslanec Franc Tesovnik
pričakuje, da bo dobil odgovor na zastavljena vprašanja na prihodnji
seji. Ali ima morda še kdo od poslancev kako vprašanje? (Ne javi se
nihče.) Če nihče, potem zaključujem to točko dnevnega reda.</p>
<p>Prehajamo zopet na 13. točko dnevnega reda, ki smo jo prej prekinili.
Nadaljujemo z razpravo o zaključnem računu vodnega sklada SR Slovenije
za leto 1965 in finančnem načrtu vodnega sklada SR Slovenije za leto
1965, ki ju je predložil upravni odbor vodnega sklada, ki je za svojega
predstavnika določil Ivana Rosa.</p>
<p>Sprejeli smo predlog, da bomo ločeno razpravljali o poročilu in
zaključnem računu in ločeno o finančnem načrtu sklada. Na osnovi tega
bomo obravnavali najprej zaključni račun vodnega sklada za leto 1965.
Želi prosim predstavnik sklada dati poleg pismene še ustno obrazložitev?
(Ne želi.)</p>
<p>O zaključnem računu vodnega sklada SR Slovenije za leto 1965 je
razpravljal tudi odbor za proučevanje zakonskih in drugih predlogov
našega zbora in o tem dal zboru pismeno poročilo.</p>
<p>Želi morda predstavnik odbora dati še ustno obrazložitev? (Ne želi.) Ce
ne, pričenjam razpravo. Želi kdo besedo? (Ne javi se nihče.) Če nihče,
zaključujem razpravo in ugotavljam, da se je Gospodarski zbor strinjal z
zaključnim računom vodnega sklada SR Slovenije za leto 1965.</p>
<p>Prehajamo na razpravo o finančnem načrtu vodnega sklada SR Slovenije za
leto 1966. Ali želi predstavnik upravnega odbora vodnega sklada SR
Slovenije dati poleg pismene še ustno obrazložitev? (Ne.) O finančnem
načrtu vodnega sklada SR Slovenije za leto 1966 je razpravljal tudi
odbor za proučevanje zakonskih in drugih predlogov našega zbora in o tem
dal zboru pismeno poročilo.</p>
<p>Pričenjam razpravo. Želi kdo besedo? (Ne javi se nihče.) Če nihče,
ugotavljam, da se je Gospodarski zbor strinjal s finančnim načrtom
vodnega sklada SR Slovenije za leto 1966.</p>
<p>S tem je dnevni red današnjega zasedanja izčrpan. Kot pa ste bili že
obveščeni, bo še predstavnik administrativne komisije Skupščine
odgovoril na vprašanje, ki ga je načel nekdo izmed poslancev.</p>
<p>Vida Kulovec: Tovariši in tovarišice! Uvodoma bi popravila, da nisem
predstavnik, ampak sekretar administrativne komisije Skupščine in bi v
tem svojstvu dala določena pojasnila v zvezi s problemi, ki so nastali
glede plačevanja vozovnic. Zvezna skupščina je spremenila nekatera
določila, ki se nanašajo na pravice zveznih poslancev. Naša transportna
podjetja so ta določila, ki so izšla v Uradnem listu SFRJ v decembru
preteklega leta in ki se nanašajo na pravico do brezplačne vozovnice
izključno za zvezne poslance, začela v negativnem smislu uporabljati za
republiške poslance in jim odrekati pravico do brezplačnih vozovnic. Ko
je bil o tem obveščen predsednik administrativne komisije skupščine
tovariš Adolf Arigler, je stopil v stik z železniškim transportnim
podjetjem v Ljubljani, ki je pojasnilo, da je njihova pravna služba
nepravilno tolmačila zvezni zakon. Pri tem smo jih opozorili, da
republiški zakon o voznih olajšavah, ki jih imajo republiški poslanci in
ki je bil objavljen v Uradnem listu SRS, št. 14, dne 7. 5. 1964, še
vedno velja. Obljubili so, da bodo te nepravilnosti odpravili in dali
ustrezna navodila svojim organizacijskim enotam. Kljub tej intervenciji
pa so se še vedno pojavljali problemi v tej zvezi, zato je pred nekaj
dnevi republiški sekretariat za finance ponovno obvestil vsa transportna
podjetja, da je omenjeni republiški zakon še vedno v veljavi in da
določila zveznega zakona o brezplačnih vozovnicah veljajo le za zvezne
poslance, republiška določila pa veljajo za republiške poslance.</p>
<p>Obenem obveščam tovariše poslance, kolikor je kdo plačal vozovnico na
katerikoli relaciji, da se javi pri skupščinski blagajni, ki ima nalog,
da v takih primerih povrne vse stroške prevoza, dokler se te stvari ne
uredijo s posameznimi podjetji. Skratka, .malo dalj časa traja, da se te
zadeve uredijo; ker transportna podjetja niso hkrati in pravočasno
obvestila svoje delavce in uslužbence. Zato je možno, da se bodo
dogajali primeri, da bodo posamezni tovariši poslanci morali plačati
vozovnico. V tem primeru naj zahtevajo povpračilo vseh stroškov v
skupščinski blagajni.</p>
<p>Podpredsednik Tatjana Menna: Ali ima še kdo v zvezi s tem kakšno
vprašanje. Besedo ima tovarišica Justa Kos.</p>
<p>Justa Kos: Tovarišice in tovariši! V zvezi z obravnavanim problemom bi
navedla svoj primer, ki se je zgodil na pospešenem vlaku
Ljubljana—Maribor 25. 1. t. 1. Ker glede na pravice, ki jih imamo
poslanci, nisem hotela plačati vozovnice na relaciji Litija—Ljubljana,
me je železniški uslužbenec kaznoval in mi zaračunal dvojno karto v
višini 780 din na tej relaciji. Tega zneska seveda nisem plačala, ker
sem se postavila na stališče, da to ni pravilno. Obvestila sem o tem
predsednika zbora tovariša Kreseta, ki je bil mnenja, da sem postopala
pravilno. Zato prosim, da administrativna komisija skupščine uredi ta
primer z železniškim transportnim podjetjem v Ljubljani.</p>
<p>Podpredsednik Tatjana Menna: Ta primer bo pojasnila tovarišica Kulovčeva.</p>
<p>Vida Kulovec: Tovarišice in tovariši poslanci! Menim, da je za to, da se
je dogodil opisani primer, predvsem kriva pomanjkljiva obveščenost
sprevodnikov, ki ne poznajo določb zakona, ki veljajo za poslance in jim
omogočajo brezplačno vožnjo. Vendar vas prosim, da v takem primeru raje
plačate, ker vam bo skupščinska blagajna stroške povrnila, dokler ne bo
to vprašanje v celoti rešeno. Seveda pa vemo vsi, da je to nepravilno in
da imajo poslanci še naprej kot doslej prosto vožnjo.</p>
<p>Podpredsednik Tatjana Menna: Ker je s tem dnevni red izčrpan,
zaključujem današnjo sejo.</p>
<p>(Seja je bila zaključena ob 11.45.)</p>
<p>12»</p>
<p>PROSVETNO - KULTURNI ZBOR</p>
<p>27. seja</p>
<p>(14. februarja 1966)</p>
<p>Predsedoval: Ivo Tavčar, predsednik Prosvetno-kulturnega zbora</p>
<p>Začetek seje ob 9.35.</p>
<p>Predsednik Ivo Tavčar: Začenjam 27. sejo Prosvetno-kulturnega zbora.
Odsotnost so opravičili naslednji poslanci: Ivo Orešnik, Ivan Mavsar,
Stane Potrč, Janez Kambič in Rudi Stopar. Glede na to ugotavljam, da je
zbor sklepčen in predlagam za današnjo sejo naslednji dnevni red:</p>
<p>1. odobritev zapisnika 26. seje Prosvetno-kulturnega zbora;</p>
<p>2. poslanska vprašanja;</p>
<p>3. razprava o družbeno-gospodarskem razvoju v letu 1965 in o možnostih
razvoja SR Slovenije v letu 1966;</p>
<p>4. obravnava in sklepanje o predlogu zakona o arhivskem gradivu in o
arhivih;</p>
<p>5. razprava o materialnem položaju študentov;</p>
<p>6. obravnava in sklepanje o zaključnem računu sklada SRS za šolstvo za
leto 1965;</p>
<p>7. obravnava in sklepanje o finančnem načrtu sklada SRS za šolstvo za
leto 1966;</p>
<p>8. obravnava zaključnega računa za leto 1965 in finančnega načrta za
leto 1966 sklada SRS za pospeševanje kulturnih dejavnosti;</p>
<p>9. poročilo mandatno-imunitetne komisije Prosvetno-kulturnega zbora.</p>
<p>Ima kdo k predlaganemu dnevnemu redu kakšno pripombo ali dopolnilni</p>
<p>predlog? (Ne javi se nihče.) Če ne, ugotavljam, da je predloženi dnevni
red sprejet.</p>
<p>Prehajamo na 1. točko dnevnega reda, na odobritev zapisnika 26. seje.
Ima kdo kakšno pripombo k osnutku zapisnika? (Ne javi se nihče.) Če ne,
ugotavljam, da je zapisnik 26. seje zbora soglasno odobren.</p>
<p>Prehajamo na 2. točko dnevnega reda, to je na poslanska vprašanja.</p>
<p>Kot ste videli iz gradiva, ki vam je bilo poslano, so vprašanja
zastavili poslanci: Ivan Bertoncelj, Miroslav Vute, Franc Bizjak in
Truda Zoher-Durjava.</p>
<p>Poslanca Ivan Bertoncelj in Miroslav Vute sta zastavila med seboj zelo
povezani vprašanji o financiranju šol II. stopnje ter s tem v zvezi še o
drugih gmotnih vprašanjih. Izvršni svet je sporočil, da bo na vprašanja
odgovoril republiški sekretar za prosveto in kulturo tovariš Tomo
Martelanc. Prosim.</p>
<p>Tomo Martelanc: Tovariš predsednik, tovarišice in tovariši poslanci!
Tovariš poslanec Miroslav Vute je zastavil naslednje poslansko vprašanje:</p>
<p>»Predstavniki šol II. stopnje z območja Dolenjske so me obvestili o
nevzdržni finančni situaciji šol, ki se financirajo iz medobčinskega
sklada v Ljubljani. Te šole prejemajo že več mesecev le 80 % odobrenih
sredstev in zaradi tega ne morejo pravočasno in v redu izplačevati niti
osebnih dohodkov svojih stalnih in pogodbenih sodelavcev, da o
materialnih potrebah šol sploh ne govorimo. Vse to povzroča negodovanje
šolskih delovnih kolektivov in vpliva na uspešnost dela teh šol.</p>
<p>Situacija, ki jo tu navajam, je, kakor vsi vemo, posledica neuspelega
medobčinskega sodelovanja oziroma neizpolnjevanja pogodbenih obveznosti
občin do sklada. Ker je sedanje stanje nevzdržno in ne sme trajati
naprej, vprašujem, ali je v pripravi sprememba načina financiranja šol
II. stopnje in kdaj bo uveljavljena?«</p>
<p>Približno podobno vprašanje je zastavil tudi poslanec profesor Ivan
Bertoncelj. To vprašanje se glasi:</p>
<p>»Strokovne šole bivšega ljubljanskega okraja, ki jih financira
medobčinski sklad, dobivajo v 1965. letu 80 % pogodbene vsote za osnovno
dejavnost.</p>
<p>1. Kaj je z revalorizacijo sredstev in osebnih dohodkov prosvetnih
delavcev na strokovnih šolah v smislu gospodarske reforme;</p>
<p>2. kako bo urejeno financiranje strokovnih šol do izida novega zakona o
financiranju strokovnega šolstva.«</p>
<p>Glede na podobnost obeh vprašanj dajem, z dovoljenjem zbora in tovariša
predsednika, skupen odgovor na obe vprašanji:</p>
<p>Šibka dinamika dotoka sredstev v medobčinski sklad za financiranje
strokovnih šol v Ljubljani je že v prvem polletju leta 1965 pokazala, da
sklad ne bo mogel v celoti uresničiti predvidenega letnega finančnega
načrta. Ta je bil izdelan na temelju finančnih načrtov šol in je znašal
skupno 3680 milijonov starih dinarjev. Spričo tega je sklad skozi vse
leto 1965 lahko zagotovil šolam le 80 % od prvotno predvidenih kvot.</p>
<p>Tako so bile šole prisiljene, da so se z rebalansi proračunov, ki so jih
sprejele v mesecu septembru, poskušale prilagoditi novo nastalemu
položaju. Rebalansi niso občutneje prizadeli sredstva za osebne dohodke,
pač pa so šole uvedle skrajno varčevanje pri materialnih izdatkih. Razen
tega so bila znižana predvsem sredstva za investicijsko vzdrževanje
objektov ter za nabavo novih učil in opreme.</p>
<p>V okviru rebalansiranih proračunov je sklad v celoti zagotovil sredstva
šolam do konca leta, prvotni letni finančni načrt sklada pa je bil
realiziran le v višini 80,5 %. Vendar so tudi za dosego tega bili
potrebni skrajni napori, ker nekatere občine soustanoviteljice sklada
niso izpolnile niti polovice svojih obveznosti.</p>
<p>Po uveljavitvi gospodarske reforme šole niso prejele nikakršnih
dopolnilnih sredstev za revalorizacijo dohodkov. Po podatkih
medobčinskega sklada so šole v splošnem revalorizirale osebne dohodke le
toliko, kot so se znižali prispevki, večinoma od 10—15 %. S tem so se
osebni dohodki prosvetnih delavcev na šolah, ki jih financira
medobčinski sklad, približno uskladili z osebnimi dohodki na šolah, ki
jih financirajo občinski skladi.</p>
<p>Povprečni osebni dohodki za celotno delo na šoli, vključno z nadurnim
■delom, so bili v zadnjem trimesečju lanskega: leta za posamezne
kategorije naslednji: učitelj 75 000 do 80 000 starih dinarjev,
predmetni učitelj 85 000 do 90 000, strokovni učitelj 95 000 do 105 000
din in profesor nekaj nad 100 000 dinarjev.</p>
<p>Đo uveljavitve novega zveznega in republiškega zakona o financiranju
izobraževanja in vzgoje, po predvidevanjih do 1. 7. letošnjega leta, bo
ostal način financiranja strokovnega šolstva načeloma nespremenjen.
Sredstva za potrebe teh šol bodo še nadalje delno priskrbele občinske
skupščine iz svojih proračunov in jih združevale v že ustanovljenih
medobčinskih skladih, po kriterijih in merilih, ki so jih sprejele v
začetku lanskega leta. Največji del sredstev pa bodo zagotovile
gospodarske organizacije s prostovoljnimi prispevki tako, da
financiranje šole, ki so jih ustanovile same ali pa v okviru svoje
panoge, oziroma s tem, da prispevajo v medobčinske sklade.</p>
<p>Z namenom, da bi izpopolnili in .izboljšali sedanji način financiranja
strokovnega šolstva in zagotovili šolam najpotrebnejša sredstva, je bila
v zadnjih dveh mesecih lanskega leta organizirana široka družbena
akcija, katere pobudnik in organizatorji so bili Glavni odbor
Socialistične zveze delovnega ljudstva, Republiški svet zveze
sindikatov, Gospodarska zbornica SRS in Republiški sekretariat za
prosveto in kulturo. Problematiko financiranja strokovnega šolstva sta v
decembru 1965 obravnavala tudi Republiški in Gospodarski zbor ■Skupščine
SRS in sprejela priporočilo občinskim skupščinam, naj še nadalje skrbe
za financiranje tega področja, ter gospodarskim organizacijam, naj v ta
namen prispevajo sredstva v višini vsaj 1 % od bruto osebnih dohodkov.</p>
<p>Republiški sekretariat za prosveto in kulturo je v stalnem stiku z
medobčinskimi skladi in skladi posameznih občin, ki so prevzeli vlogo
financiranja teh šol. Po poročilih, ki so jih posredovali predstavniki
teh skladov na sestanku, ki ga je organiziral Republiški sekretariat za
prosveto in kulturo 8. 2. 1966, lahko ugotavljamo, da je bil odziv na
družbeno akcijo in na priporočilo Skupščine SR Slovenije razmeroma
ugoden. Večina občinskih skupščin je že razpravljala o financiranju
strokovnega šolstva ter sprejela ustrezne sklepe in priporočila
gospodarskim organizacijam na svojem območju. Prizadevanja občinskih
skupščin so v polni meri podprle tudi občinske in krajevne organizacije
Socialistične zveze delovnega ljudstva ter sindikati. Ker večina pogodb
še ni sklenjenih, si še ni mogoče ustvariti pregleda, kolikšen bo
prispevek gospodarskih organizacij, vendar prvi podatki kanejo na znatno
razumevanje potreb za strokovno šolstvo. Pričakovati je treba, da bodo v
prihodnjem obdobju zagotovljena najpotrebnejša sredstva za osnovno
dejavnost strokovnih šol, čeprav niso izključene tudi določene težave.
Ostane pa docela odprto vprašanje sredstev za investicije in za
izboljšanje materialne osnove strokovnega šolstva.</p>
<p>Predsednik Ivo Tavčar: Sta poslanca, ki sta zastavila vprašanji,
zadovoljna z odgovorom? (Da.) Prosim tovariša Martelanca, da odgovori še
na naslednji vprašanji.</p>
<p>Tomo Martelanc: Poslanka Truda Zoher-Durjava je postavila naslednje
vprašanje:</p>
<p>»Prosvetno-kulturni zbor je na seji dne 26. oktobra 1965. leta
obravnaval gradivo Republiškega sekretariata za prosveto in kulturo o
smotrnejši organizaciji in izpopolnitvi prosvetno-pedagoške službe v
Sloveniji. Zbor se je zavzel za ureditev, ki naj izboljša oziroma zoži
omrežje prosvetno-pedagoške službe in sprejel pobudo, naj občinske
skupščine v soglasju z zavodi za prosvetno-pedagoško službo prouče
organizacijo in zboljšanje metod dela prosvetno-pedagoške službe.</p>
<p>\</p>
<p>Glede na to vprašujem, kakšni ukrepi so bili od tedaj sprejeti za
zboljšanje organizacije in delovanja prosvetno-pedagoške službe, zlasti
še, ker so poskusi za ukinitev posameznih zavodov za prosvetno-pedagoško
službo in prenos nalog te službe v okvir občinske uprave.</p>
<p>S tem v zvezi me zanima, ali je to v skladu z veljavnimi predpisi in z
razvojem prosvetno-pedagoške službe?«</p>
<p>Odgovor: V skladu s predlogom za smotrnejšo organizacijo in izpopolnitev
prosvetno-pedagoške službe, ki ga je dal Republiški sekretariat za
prosveto in kulturo, je Zavod za šolstvo SRS prevzel organizacijo
prosvetno-pedagoške službe v šolah druge stopnje. Razen tega pa
pripravlja okvirni program prosvetno-pedagoške službe na področju
republike in sistematizacijsko shemo zavodov za prosvetno-pedagoško službo.</p>
<p>V zvezi s priporočilom Prosvetno-kulturnega zbora Skupščine SR Slovenije
naj občinske skupščine v sodelovanju z zavodi za prosvetno-pedagoško
službo prouče smotrnost in možnosti za realizacijo predlogov o
izpopolnitvi prosvetno-pedagoške službe, je Republiški sekretariat za
prosveto in kulturo poslal vsem občinskim skupščinam, zavodom za
prosvetno-pedagoško službo in Zavodu za šolstvo SRS dne 15. novembra
1965. leta pismo, v katerem je predlagal, na,j skupščine tistih občin,
ki naj bi bile ustanoviteljice bodočih osmih zavodov, prevzamejo pobudo
za sklicanje širših področnih posvetov, na katerih naj bi obravnavali
dosedanje delo in naloge prosvetno-pedagoške službe ter sprejeli
smernice za spremembo v organizaciji mreže zavodov, kot to vsebuje
priporočilo Prosvetno-kulturnega zbora.</p>
<p>Ker je to pobudo uresničila le občinska skupščina Ljubljana-Center, je
Republiški sekretariat za prosveto in kulturo 18. decembra 1965. leta
ustanovil začasno komisijo za proučitev organizacije zavodov za
prosvetno-pedagoško službo z nalogo, da spremlja in pospešuje izvajanje
priporočila Prosvetno-kulturnega zbora Skupščine SR Slovenije. Komisija
je dala pobudo za sklicanje širših posvetov s predstavniki občinskih
skupščin na področju zavodov za prosvetno-pedagoško službo Kranj,
Jesenice, Dravograd, Ptuj in Krško.</p>
<p>Na teh posvetih je bil sprejet sklep, da bodo zavodi za
prosvetno-pedagoško Službo izdelali do 1. aprila 1966. leta strokovne
pedagoške in ekonomske analize, na podlagi katerih bodo občinske
skupščine sklepale o smotrnosti združitve zavodov Ljubljana I in
Ljubljana-Vič, Jesenic in Kranja, o priključitvi ptujskega zavoda k
mariborskemu ter o ukinitvi zavoda za prosvetno-pedagoško službo v
Krškem ter pripojitvi njegovega področja k zavodu v Celju ali v Novem
mestu, ko bodo na teh zavodih ustvarjeni ustrezni pogoji.</p>
<p>Na posvetu s koroškimi občinami je bilo ugotovljeno, da dravograjski
zavod za prosvetno-pedagoško službo dobro opravlja svoje naloge; zato
njegova združitev z zavodom v Mariboru ni utemeljena.</p>
<p>Komisija bo svoje delo zaključila s posvetom s predstavniki občinskih
skupščin na področju zavodov za prosvetno-pedagoško službo v Kopru in
Novi Gorici ter izdelala zaključno poročilo.</p>
<p>Prenos nalog s prosvetno-pedagoške službe v okvir občinske uprave je
nezakonit. Zakon o prosvetno-pedagoški službi namreč določa, da
opravljajo naloge prosvetno-pedagoške službe zavodi za
prosvetno-pedagoško službo. Prosvetno-pedagoška služba ne sodi v okvir
občinske uprave, pač pa je to posebna in samostojna strokovna služba in
le kot taka lahko uspešno in učinkovito opravlja na šolah naloge, ki jih
določa zakon. Uspešno spremljanje, proučevanje in pospeševanje dela na
področju vzgoje in izobraževanja, pedagoški nadzor, učinkovita pedagoška
pomoč učiteljem in uspešna organizacija njihovega strokovnega
izpopolnjevanja je možna samo v dobro organiziranih in strokovno
ustreznih zavodih za prosvetno-pedagoško službo.</p>
<p>Predsednik Ivo Tavčar: Je poslanka Truda Zoher-Durjava zadovoljna z
odgovorom? (Da.)</p>
<p>Ker nam na naslednje vprašanje poslanca Bizjaka ni bil poslan uradni
odgovor, niti ni Izvršni svet nikogar pooblastil, da bi ga dal, smatram
za potrebno, da ob tem opozorim na določeno nerednost, saj je bilo
poslansko vprašanje pravočasno dostavljeno in bi bil odgovor lahko
pravočasno pripravljen. Prav gotovo gre za določeno nerednost, ki nima
opravičila, kajti poslansko vprašanje je bilo dostavljeno že 17. 11. 1965.</p>
<p>Prehajamo na 3. točko dnevnega reda, to je, na razpravo o
družbeno-gospodarskem razvoju v letu 1965 in o možnostih razvoja SR
Slovenije v letu 1966.</p>
<p>Gradivo za to točko dnevnega reda je izdelal Zavod SRS za planiranje,
predložil pa Izvršni svet, ki je za svojega predstavnika določil
podpredsednika Bena Zupančiča in direktorja Zavoda SRS za planiranje
inž. Toneta Tribušona.</p>
<p>Želi predstavnik predlagatelja še ustno obrazložiti gradivo? (Ne.) Ce
ne, prosim poročevalca našega stalnega odbora, ki je razpravljal o
predloženem gradivu, poslanca Milana Filipčiča, da prebere poročilo
odbora; v zvezi s tem naj tudi sporoči mnenje odbora glede predložene
resolucije o usmeritvi razvoja v letošnjem letu, ki vam je bila danes
razdeljena in ki je sestavni del te točke dnevnega reda.</p>
<p>Milan Filipčič: Odbor Prosvetno-kulturnega zbora za proučevanje
zakonskih in drugih predlogov je na skupni seji z odborom Republiškega
zbora za prosveto in kulturo dne 2. februarja 1966 obravnaval gradivo o
razvoju v letu 1965 in o možnostih razvoja Socialistične republike
Slovenije v letu 1966, ki ga je Skupščini predložil v obravnavo Izvršni
svet.</p>
<p>V razpravi so člani odbora opozorili, da predloženo gradivo, ki ga je
pripravil Zavod SR Slovenije za planiranje, posveča premajhno pozornost
stanju in razvoju družbenih služb ter jim v primerjavi z ostalimi
dejavnostmi ne daje tistega mesta in poudarka, ki jim gresta v okviru
reformnih prizadevanj. Ob tem so člani odbora še posebej opozorili, da
je treba v analizah in tabelarnih pregledih obravnavati in prikazovati
stanje in razvoj prosvete, kulture in znanosti ločeno od ostalih
področij splošne potrošnje, ker dosedanji način posredovanja podatkov ne
daje preglednosti in možnosti za primerjave.</p>
<p>V razpravi o poglavju, ki govori o stanju in razvoju izobraževanja — o
tem so člani odbora menili, da mu je dano premalo poudarka — je bil
posebej poudarjen zmanjšan obseg gradnje osnovnošolskega prostora.
Akcija, ki jo je pred letom začela republika, ko je sklenila trajno
intervenirati s svojimi sredstvi pri gradnji potrebnih osnovnih šol, se
v letošnjem letu ne nadaljuje. Škoda je zaradi tega toliko večja, ker je
akcija zaradi svoje uspešnosti imela precejšen odmev v Jugoslaviji in
izven nje.</p>
<p>Na področju drugostopenjskega šolstva se kapacitete v preteklem letu
niso povečale, pa tudi letos ni izgledov, da se bodo. Zato so člani
odbora izrazili zaskrbljenost za nadaljnje šolanje mladine, ki bo
končala osnovno šolo. Hkrati pa so v zvezi s sedanjo strukturo
strokovnih šol poudarili, da je treba proučiti njeno smotrnost glede na
potrebe gospodarstva in družbenih služb in glede na krajevno
razporeditev posameznih šol.</p>
<p>Skladu Socialistične republike Slovenije za šolstvo so bila lani znižana
sredstva v večjem odstotku od tistega, s katerim je bil realiziran
republiški proračun. Člani odbora so v zvezi s tem postavili vprašanje
izpolnitve tistih obveznosti, ki bi jih sklad lahko izpolnil, če bi mu
sredstva dotekala v razmerju z realizacijo republiškega proračuna. Ker
je zaradi tega nerešeno tudi vprašanje gradenj visokošolskih objektov,
so se člani odbora zavzeli za to, da se v okviru danih možnosti v
prihodnjem obdobju dokončajo tisti visokošolski objekti, ki so že v
zadnji fazi gradnje in s katerimi bi v najkrajšem času zagotovili
največjo učinkovitost.</p>
<p>Člani odbora so soglašali z ugotovitvijo v gradivu, da je v lanskem letu
rast kulturne dejavnosti nezadovoljiva. V spremenjenih pogojih
gospodarjenja so bila sredstva najprej in najobčutneje zmanjšana prav na
tem področju. Hkrati s tem pa ostaja še naprej nerešeno vprašanje
sistema financiranja kulturnih dejavnosti ter mesto in vloga republiških
skladov s področja kulture.</p>
<p>Predsednik Ivo Tavčar: Prosim, če lahko sporočiš tudi mnenje odbora v
zvezi s predloženo resolucijo?</p>
<p>Milan Filipčič: Nekako v skladu s poročilom, ki sem ga pravkar prebral,
je bil naš odbor za proučevanje zakonskih in drugih predlogov mnenja, da
je v predlogu resolucije o usmeritvi razvoja Socialistične republike
Slovenije v letu 1966 področje kulture premalo izrazito poudarjeno.
Mnenja smo bili, da bi naj resolucija s posebnim poudarkom zajela tudi
to področje, posebno zato, ker vemo, da se bo resolucija odražala tudi v
občinski politiki. Če že v republiški resoluciji kultura nima dovolj
poudarka, se bojimo, da bo ta sfera v nadaljnji razpravi izgubila svojo
dimenzijo.</p>
<p>Dokončne pripombe k predlogu resolucije pa bo odbor pripravil in
predlagal zboru po končani razpravi.</p>
<p>Predsednik Ivo Tavčar: K tej točki dnevnega reda so bili vabljeni, kot
je že običaj, tudi gostje; prosim jih, da izrabijo pravico, ki jim je s
tem dana, da lahko sodelujejo v razpravi.</p>
<p>Prosim za prijave. Besedo ima poslanec Dane Debič.</p>
<p>Dane Debič: Cenjene tovarišice in tovariši poslanci! Slišali smo, da v
predvidenih možnostih razvoja za leto 1966 kultura ni bila dosti
poudarjena. To je res, saj je to področje izredno površno obdelano.</p>
<p>K analizi razvoja v letu 1965 in oceni možnosti razvoja SR Slovenije v
letu 1966 bi rad dodal majhen pregled o možnostih razvoja kulture v
občini Žalec.</p>
<p>Iz govora tovariša Vidmarja na Prešernovi proslavi smo razbrali, da je
kultura na splošno zapostavljena,, da premalo skrbimo za celovitost
njenega razvoja, da delitev v sami federaciji pa tudi v republiki ni
povsem usklajena, pa tudi sredstva, ki se trosijo za kulturo, niso
zadostna v primerjavi s potrebami, ki jih narekuje napredek
gospodarstva. Hkrati pa se z naraščanjem sredstev in bogatenjem naše
domovine vse bolj nakazuje nujnost razvijati vse zvrsti kulturne
dejavnosti ter tako bogatiti znanje in pestrost, življenja našega občana.</p>
<p>Reformna prizadevanja in zmanjšanje sredstev, ki se prelivajo preko
proračunov republike in občin ter ustreznih skladov, imajo lahko za
ustrezno obdobje negativne vplive na ustrezen razvoj kulture, saj nam
zelo primanjkuje sredstev na tem področju. Medtem ko smo ob sami reformi
v naši občini z velikim trudom izravnali ali vsaj poskušali izravnati
osebne dohodke zaposlenih v šolstvu, kaže, da bodo ostali v letošnjem
letu ti dohodki isti, torej še zdaleč neprimerni.</p>
<p>Poleg tega občina Žalec že nekaj let nima nobenih možnosti, da bi lahko
nadomestila dotrajane šole in zgradila vsaj dve novi, oziroma, da bi
šolska poslopja vsaj redno investicijsko vzdrževala. Minimalna sredstva,
potrebna za zgraditev dveh nujnih novih šol, bi bila približno 1
milijardo starih dinarjev: v Žalcu ca. 500 milijonov, v Grižah 300
milijonov in v Petrovčah 200 milijonov din. S tako investicijo bi
osnovno šolstvo v naši občini toliko pridobilo, da bi se moglo govoriti
o minimalnih pogojih za uveljavitev reformnih prizadevanj v šolstvu.</p>
<p>Seveda pa s temi sredstvi ne bi mogli zgraditi toliko šolskega prostora,
da bi bil omogočen celodnevni pouk. Zaradi zadolžitve občine v preteklih
letih pa ne kaže, da bi občina v naslednjih dveh letih lahko iz
proračuna namenila sredstva za gradnjo šol. Morebiti bi se s
sodelovanjem gospodarstva v letu 1967 nabralo kakšnih 100 milijonov
dinarjev, vendar občina ne more koristiti sredstev iz dolgoročnih
kreditov republike, ker se ti dajejo samo dotiranim občinam. Komercialna
banka v Celju pa v naslednjih letih tudi ne bo imela sredstev za
kreditiranje investicij v šolstvu. Tako bo osnovno šolstvo v občini
Žalec še nekaj let neprimerno za reformirane oblike pouka, pri čemer
nekatere šole sploh niso več primerne za izpolnjevanje svojega osnovnega
namena.</p>
<p>Če je šolstvo že več ali manj toliko napredovalo, da se zanj prizadevajo
tudi ljudje, ki se ukvarjajo z gospodarstvom, pa so nekatere zvrsti
kulture še vedno ostale zelo prizadete. Tako je že ob rebalansu povsem
usahnil proračunski vir za nadaljevanje izkopavanj v antičnem parku
Šempeter, pa tudi nekateri drugi zgodovinski spomeniki, tako Zolniški
grad, kjer je zibelka celjskih grofov, graščina Založe, najstarejša
gotska hiša v Žalcu, itd., ne bodo deležni nikakršnih sredstev, da bi se
vsaj zavarovali pred nadaljnjim propadanjem. Na vsak način je spomeniško
varstvo obravnavano najbolj mačehovsko, ker tudi v republiškem merilu ni
niti sredstev niti jasnih konceptov, kdo naj zadostno financira to
dejavnost. Proračun, od katerega je v precejšnji meri odvisna kulturna
dejavnost in spodbudnost, nima rožnatih perspektiv, da bi se sredstva za
kulturno dejavnost povečala.</p>
<p>V občini je matična knjižnica in še 19 drugih knjižnic; za matično
knjižnico gre iz proračuna približno 3 100 000 dinarjev. Kaže, da bo
toliko sredstev tudi v letu 1966, čeprav je minimalna zahteva 6 500 000
dinarjev. S tem bi dvignili število knjig od 0,72 na 1 prebivalca na eno
knjigo v nadaljnjih letih. Ostalim knjižnicam daje Svoboda 1 milijon
letno, kar je seveda znatno premalo. Del teh sredstev gre za majhne
nagrade knjižničarjem, za nakup knjig pa praktično ničesar ne ostane.
Moram pa omeniti, da kljub vsemu, odkar so ustanovljene matične
knjižnice, število čitateljev narašča.</p>
<p>Svobodi je bilo za 20 krajevnih društev v proračunu odkazano v letu 1965
5 200 000 din, minimalni zahtevek pa je 11 497 000 din. Tudi tu kaže, da
bo ostalo v letošnjem letu pri dosedanjih sredstvih, čeprav bi nujno
potrebovali več sredstev, da bi kulturne domove vsaj za silo prekrili.
Zato ni pričakovati, da bi se delo posameznih Svobod izboljšalo, saj
danes skoraj ni mogoče dobiti režiserja ali pevovodje, ki bi hotel uriti
amaterje povsem brez nagrade. Tako so amaterske dejavnosti že zelo
zamrle in ljudje so povsem pasivni uživalci kulturnih dobrin. Število
televizorjev je naraslo v naši občini na 1200, tako da pride 1 televizor
na 30 prebivalcev.</p>
<p>V občini Žalec so pred leti bila redna gostovanja celjskega gledališča s
kvalitetnim sporedom; žal danes ni več kot pet posamičnih gostovanj na
leto po raznih krajih občine, ker hoče gledališče za te predstave
zagotovljena sredstva. Občinski proračun s približno 1 milijardo
dinarjev daje na leto za kulturne dejavnosti 15 milijonov dinarjev. Res
je, da tudi gospodarstvo prispeva, saj vzdržuje kmetijski kombinat 15
domov, vendar način financiranja kulturnih dejavnosti ni perspektiven in
ne ustreza potrebam ljudi. Brez dvoma ni mogoče vse kulturne dejavnosti
prenesti v breme neposrednega potrošnika po principu, naj prispeva, kdor
se hoče kulturno izživljati, saj je kultura v socialistični družbi
potreba in smoter.</p>
<p>Zdi se mi, da način, ko republiški proračun sprejema le Republiški zbor,
to se, pravi, da naš Prosvetno-kulturni zbor praktično ne potrebuje
proračuna republike, po mojem mišljenju ni demokratičen in ni pravilen.
Mi lahko samo razpravljamo in ugotavljamo potrebe kulture in jih
analižiramo, vendar po tem, ko so številke že dane, ko jih je nekdo
drug, ki nima interesa za kulturo, že odobril. To kaže, več ali manj, na
takšno politiko, da tisti, ki je zainteresiran za gospodarstvo, lahko
doseže, da se sredstva čimbolj prelivajo na cestne sklade in podobne
stvari, nam pa nič drugega ne ostane, kot, da na primer, pristanemo, da
se sklad za pospeševanje kulturnih dejavnosti za polovico zmanjša, da se
subvencije knjigam spet za polovico zmanjšajo itd.</p>
<p>Zato mislim, da bi moral naš zbor zahtevati, da tudi mi sodelujemo tam,
kjer se sredstva delijo.</p>
<p>Predsednik Ivan Tavčar: Prosim za nadaljnjo razpravo. Besedo ima
poslanec dr. Roman Modic.</p>
<p>Dr. Roman Modic: Tovariš predsednik, tovariši poslanci. Bom zelo kratek
in bom citiral le en stavek iz dokumenta, ki ga imamo danes v razpravi.
Na strani 3 piše, da republika Slovenija po svojih organih za leto 1966
nadaljuje prizadevanja, da je na področju šolstva z danimi sredstvi, ki
se ne smejo zmanjšati, možno doseči znatno izboljšanje stanja, tako
glede sredstev za posamezne šolske zavode kot glede doseženih rezultatov.</p>
<p>Predlagam, da ta odstavek iz resolucije izpustimo, ker ne ustreza
dejstvom, saj bomo danes sprejemali zaključni račun in finančni načrt
sklada za šolstvo in videli, da so se sredstva sicer za 7 ali 8 %
nominalno povečala, vsi pa vemo, da to ni povečanje, ampak zmanjšanje.</p>
<p>Na področju raziskovalne dejavnosti, kot poznam situacijo za visoke
šole, vem, da je bil lansko leto odobren znesek za raziskovalno delo, ki
je zvezano s pedagoškimi nalogami na fakultetah in akademiji, v višini
180 ali 200 milijonov dinarjev; letos pa le 130 milijonov. Tudi to
nikakor ni zvečanje.</p>
<p>Menim, da je mogoče s sredstvi, ki jih imamo, doseči določen efekt, saj
ta sredstva niso majhna. Povem le to, da je treba pri tem v določeni
meri zmanjšati obseg oziroma odpraviti ekstenzivnost. Vendar to ne bo
mogoče napraviti v kratkem času, ker se šole ne morejo zapirati in
odpirati vsako leto, ampak je treba počakati, da generacija dokonča študij.</p>
<p>Poleg tega bi rad vprašal Prosvetno-kulturni zbor, ali smatra, da je v
taki situaciji, ko ustavljamo vse fakultetne gradnje, oportuno, da pride
v imenik tistih objektov negospodarskih investicij, ki jih bomo drugo
leto gradili, veslaški center na Bledu?</p>
<p>Predsednik Ivo Tavčar: Besedo ima poslanec Dušan Šinigoj.</p>
<p>Dušan Šinigoj: Tovarišice in tovariši poslanci! Ko smo razpravljali o
reformnih ukrepih, smo bili soglasni, da je potrebno intenzificirati
gospodarstvo in tudi vse kulturne ustanove. Vendar smo hkrati
ugotavljali, da ne smemo poseči v kulturne ustanove v smislu
zmanjševanja sredstev; ob dokumentih, ki smo jih prejeli za današnjo
sejo, pa ugotavljamo, da so se praktično zmanjšala sredstva na vseh
področjih kulture. Zmanjšala so se sredstva v vseh skladih in za akcijo,
ki smo jo začeli lansko leto v zvezi z gradnjo osnovnošolskega.
prostora, ni nobenih sredstev. Hkrati pa smo dali v našo resolucijo, ki
jo danes obravnavamo, kot je že tovariš dr. Modic rekel, veslaški
center. Zanj smo našli sredstva, za izgradnjo osnovnošolskega prostora
pa ne, čeprav so v nekaterih krajih problemi zelo akutni, npr. kobariška
osnovna šola. Namesto da bi šli korak naprej, smo šli dejansko korak nazaj.</p>
<p>Podoben položaj je tudi ob sprejemanju občinskih proračunov, kjer je
kultura v glavnem povsod zapostavljena. Za primerjavo dajem položaj v
občinski skupščini Nova Gorica, za katero smatram, da ima dokajšen
posluh za kulturo in da ima organizirane kulturne dejavnosti v smislu
gospodarske reforme. Na celotnem goriškem področju deluje goriško
gledališče za vse občine; goriški muzej deluje za področje šestih ali
sedmih občin, prav tako zavod za spomeniško varstvo. Muzej je za
področje štirih občin, tako tudi goriška knjižnica. Čeprav je taka
organizacija izvršena že v letošnjem letu, smo morali, hočeš nočeš,
znižati sredstva za te institucije v višini 33 %. To pomeni, da je
znižanje sredstev za te institucije realno še znatno večje, ker ni
upoštevana valorizacija.</p>
<p>Da poudarim! Hkrati, ko v proračunu sredstev ni, ker smo hoteli obdržati
šolstvo, socialno varstvo in varstvo borcev na isti višini, pa
ugotavljamo, da se samo s področja občine Nova Gorica odlije v zvezo
približno 8 milijard, v republiko 1 milijarda, občini pa ostaneta 2
milijardi in 300 milijonov dinarjev. Tu se postavlja vprašanje
pravičnosti delitve sredstev med posameznimi družbeno-političnimi
skupnostmi in prenašanje kompetenc na občinske teritorije.</p>
<p>Zaradi tega se ne morem strinjati z resolucijo, ki je pred nami, in ki
naj bi bila splošna, kot pravimo. Toda hkrati, ko je splošna, saj
kulture sploh ne omenja, pa je zelo konkretna, saj omenja celo vrsto
institucij, ki naj bi se gradile ob sočasnem zanikanju obstoja kulture
na Slovenskem.</p>
<p>Zato predlagam, da se resolucija dopolni s točko, ki naj zajema tudi
vprašanje kulture, tako da bomo imeli vsaj en argument, s katerim bomo
tudi na občinskih skupščinah lahko nastopali.</p>
<p>Predsednik Ivo Tavčar: Besedo ima poslanec Ivan Bertoncelj.</p>
<p>Ivan Bertoncelj: Tovarišice in tovariši poslanci! Pri tej točki dnevnega
reda bi rad opozoril sestavljavce bodočega srednjeročnega, predvsem pa
perspektivnega plana razvoja na nekatere probleme, ki jih v preteklosti
nismo mogli zadovoljivo rešiti. Gre namreč za to, da bi bodoči plani
razvoja morali konkretneje dati smer tudi za izobraževanje strokovnih
kadrov. Pod izobraževanjem strokovnih kadrov mislim izobraževanje kadrov
druge stopnje in vseh kadrov na visokošolskih ustanovah.</p>
<p>Že vsa leta po osvoboditvi slišimo velikokrat pripombe, da strokovni
kadri ne ustrezajo zahtevam gospodarstva. Take pripombe zasledimo tudi v
drugih državah, in sicer povsod tam, kjer plani niso usklajeni oziroma
so premalo aktivno posegali v sistem razvoja izobraževanja strokovnih
kadrov. Znana je ugotovitev, da se je gospodarstvo hitreje razvijalo kot
šolstvo in da je šolstvo v precejšnjem zaostanku. Tako bo tudi v bodoče,
če tisti, ki načrtujejo gospodarstvo, ne bodo krepkeje posegali v razvoj
in sistem izobraževanja strokovnih kadrov.</p>
<p>Morda bo kdo dejal, da imamo načelne smernice in da je treba te
prilagoditi in smiselno uporabljati. Toda od načel do konkretizacije je
dolga pot. Zato potrebujemo podatke, ki jih morejo dati samo tisti, ki
se ukvarjajo z načrtovanjem v gospodarstvu. Menim, da je prav to eden od
vzrokov, da v Jugoslaviji še vedno iščemo ustrezne sisteme za
izbraževanje strokovnih kadrov in večkrat zelo parcialno rešujemo in
proučujemo posamezne stopnje šolstva.</p>
<p>Zelo radi poudarjamo, da je razvoj gospodarstva in produktivnosti
odvisen od kadrov. Popolnoma nam je tudi razumljivo, da na primer v
delovni organizaciji vsaka organizacijska sprememba in drugačna delitev
dela vpliva na izobraževanje kadrov, ker je delo na delovnih mestih
drugače razporejeno, širše ali ožje zajeto, in noben delavski svet ne bi
potrdil drugače postavljenega plana izobraževanja v podjetju, če se ta
plan ne bi držal zahtev gospodarstva. To je zadeva ene gospodarske
organizacije.</p>
<p>Slično bi tako usmerjanje morali prenesti na gospodarske panoge. Če tega
v bodoče ne bo, kadri prav gotovo ne bodo ustrezali zahtevam
gospodarstva in gospodarskim panogam, kakor to želimo. In če to misel
prenesemo na kratkoročni in perspektivni načrt razvoja, bi morali
Upoštevati isto načelo.</p>
<p>Toda v preteklih letih nismo naredili v tej smeri velikih korakov in bo
zato razprava o bodočem sistemu izobraževanja lahko obstala in se sukala
predvsem okoli sheme izobraževanja, manj pa okoli tistih nujno potrebnih
podatkov, ki bistveno vplivajo na razvoj sistema, na obseg profilov
kadrov itd. Nikakor ne trdim, da ne bi pri nas poznali in tudi v praksi
uporabljali zelo znana načela, ki so že zajeta v resoluciji in
priporočilih, kako naj gospodarstvo sodeluje pri formiranju in
oblikovanju strokovnih kadrov. Zavzemam pa se za to, da storimo korak
dalje in da ta načela konkretiziramo v skladu z načrti razvoja.
Prepričan sem, da noben na novo postaljen sistem izobraževanja
strokovnih kadrov ne bo imel dolgega življenja, če teh načel ne bo
konkretno uresničeval po gospodarskih potrebah, po ustreznih analizah in
po številkah ter podatkih, ki so potrebni za realizacijo sodobnega sistema.</p>
<p>Še nekaj smo v preteklosti zelo pogrešili. Izobraževanje strokovnih
kadrov ne moremo obravnavati parcialno, to je, posebej šolstvo druge
stopnje in posebej tiste kadre, ki se izobražujejo na višjih in visokih
šolah. Če vzamem zopet primerjavo poslovne politike v eni izmed delovnih
organizacij, bo ta poslovna politika tako formulirana, da se za tako
dosledno ločitev ne bo zavzemala in bo upoštevala celovitost. Kakršna
koli parcialnost v sistemu izobraževanja kadrov je za naš razvoj zelo
škodljiva.</p>
<p>Navedene zahteve vsi poznamo in nisem povedal nič novega; želim pa
jih na kratko osvetliti z dvema primeroma kot dokaz, da je nujno
potrebno, da gospodarstvo v večji meri, s konkretnimi analizami, poseže
v bodoči sistem izobraževanja strokovnih kadrov.</p>
<p>Prvi primer: ali se bodo profili kadrov v naslednjih petih letih spričo
ogromnih vlaganj v elektrogospodarstvo —če se ne motim, gre tu za nekaj
sto milijard starih dinarjev — spremenili in v kakšni razvojni stopnji
naj se takrat šolstvo v tej panogi nahaja in razvija? Ali bomo
potrebovali več ali manj kadrov in kakšne profile kadrov bomo takrat
potrebovali? To bi morali vedeti — z nekimi osnovnimi podatki — že danes
tako točno, kot bomo vedeli, kje bodo stala in kakšna bodo posamezna
podjetja, ki bodo proizvajala elektriko. Vsebina izobraževanja se glede
na taka vlaganja morda izredno menja, morda pa bomo ostali na isti
razvojni stopnji, kar zadeva obseg izobraževanja in vsebine teh kadrov.</p>
<p>Drugi primer navajam iz nekega metalurškega podjetja, ki bo zaradi
precejšnjih investicij v nekaterih oddelkih močno spremenil svoje
tehnološke procese. Zaradi tega bo bodoči tehnik v tej tovarni
bistveno spremenil profil; zato je potrebno, da se na to že danes misli,
ker bo takrat, ko bo avtomatizacija v tem podjetju izvedena, verjetno že
nekoliko prepozno.</p>
<p>Dokler plani razvoja ne bodo dobili še dodatnih študij, ki jih
potrebujemo glede izobraževanja kadrov, in podatkov glede usmeritve
sistema po zahtevah gospodarstva, o katerih toliko govorimo, tako dolgo
se šolstvo ne more približati zahtevam gospodarstva v naslednjih petih
ali desetih letih.</p>
<p>Da bi k temu komentarju še konkretno prispeval, dajem naslednje
predloge, ki jih bo potrebno v naslednjih letih, oziroma takrat, ko bomo
sprejemali oziroma dajali predloge k srednjeročnim in perspektivnim
planom, uresničiti:</p>
<p>1. Ugotoviti bi morali, katere probleme je treba glede na gospodarsko
reformo — srednjeročni in perspektivni plan razvoja republike —
proučiti, ki zadevajo ustaljen sistem izobraževanja strokovnih kadrov,
upoštevajoč celoto, to je šolstvo druge stopnje in visokošolsko
izobražene kadre.</p>
<p>2. Na osnovi konkretnih analiz razvoja gospodarstva in številčnih
podatkov bi morali določiti tiste poklice, specialnosti in usmeritve, ki
so zaradi perspektivnega razvoja pri nas resnično potrebne in naj se
zato izobražujejo v šolah, ostale pa prepustimo delovnim organizacijam.
Z drugimi besedami, priti moramo do nomeklature poklicev, ki jo v
Jugoslaviji nimamo, čeprav še obstaja nek predpis o nomenklaturi
poklicev, ki pa zajema poklice samo do kvalificiranih delavcev; vsi
ostali poklici so iz te stare nomenklature izločeni. Ker zaradi tega
nastaja velika težava, katere poklice pri nas sploh imamo, bi bilo
potrebno, da v tej smeri gospodarski organi napravijo odločilen korak
naprej.</p>
<p>3. Na tej osnovi je šele mogoče bolj konkretno zastaviti racionalizacijo
in ekonomizacijo pouka oziroma uvajanje sodobnih metod pouka v šolah.
Šele na prvih dveh točkah, to je na ekonomskih analizah perspektive
razvoja gospodarstva bo pedagogiki in andragogiki na široko odprta pot
za njeno konkretnejšo dejavnost glede na spremenjen sistem. Prav gotovo
se mora tako pedagogika kot andragogika prilagajati novim dognanjem in
vnašati že znane zakonitosti v spremenjen sistem izobraževanja
strokovnih kadrov.</p>
<p>4. Pri reševanju navedenih nalog bi v prvi vrsti morale sodelovati
naslednje ustanove: Zavod SRS za plan, Ekonomski inštitut, Pedagoški
inštitut in vsi tisti, na katerih področje navedena problematika sodi.
Mislim, da je povsem napačno mišljenje, da je izobraževanje strokovnih
kadrov samo pedagoški ali, kakor pravimo, šolski problem. Menim, da je
prav v toliki meri tudi ekonomski; zato bi kadri morali postati eden
bistvenih členov vsakega bodočega načrta razvoja gospodarstva.</p>
<p>Predsednik Ivo Tavčar: Prosim, kdo želi še besedo? (K besedi se prijavi
poslanec Vlado Golob.)</p>
<p>Vlado Golob: Tovariš predsednik, tovariši poslanci! Želim se pridružiti
mnenju govornikov pred menoj, ki so s kritičnimi pripombami omenili
predlog resolucije v zvezi s pomanjkljivo osvetlitvijo problemov kulture.</p>
<p>Mislim, da sestavljavci resolucije niso upoštevali, da je kultura
integralni del našega življenja; danes ne moremo več smatrati kulture
kot nekaj deklarativnega, saj ima kultura najtesnejšo in najglobljo
povezavo s celotnim življenjem. Kultura je vzgojna, ima močan vpliv na
rekreacijo, prva tako bi lahko imela vpliv tudi na dvig delovne
storilnosti ter na nekatera področja gospodarstva, kot turizem,
gostinstvo in podobno. Skratka, kultura opravlja vrsto funkcionalnih
nalog, ki pa jih v resoluciji nikakor ne zasledimo. Če vse to izpustimo
iz resolucije, bomo naredili kulturi v občinskih skupščinah slabo uslugo.</p>
<p>Zato predlagam, da bi v resoluciji posvetili več pozornosti tudi kulturi
in ugotovili, da je kultura kompleksen pojav, ki ga je treba kompleksno
tudi jemati, in da ima v našem življenju svojo integralno funkcijo.</p>
<p>Predsednik Ivo Tavčar: Prosim, še kdo želi razpravljati? Besedo ima
poslanec Beno Zupančič.</p>
<p>Beno Zupančič: Tovarišice in tovariši! Dovolite mi, da na rob te
razprave še rečem nekaj besed, četudi ne morejo odgovoriti na vse tisto,
kar je razprava že načela ali kar bi lahko še načela.</p>
<p>Ko smo konec preteklega leta sprejemali republiški proračun, nismo
pretiravali z razpravljanjem o njem. Narobe, v Skupščini smo ga sprejeli
sorazmerno hitro, prepričani, da ni takšne narave, da bi odtlej samo še
tekel po tračnicah svojih rubrik in razdelkov, prepričani, da bo treba
vse leto trdo delati in reševati številne pereče probleme vsaj toliko
časa sproti, dokler ne dosežemo stanja, ki mu pravimo gospodarska
stabilnost. Ni dvoma, da je ravno gospodarska stabilizacija tisti pogoj,
brez katerega niso možne dolgoročne, stalnejše in uspešnejše rešitve
nekaterih sistemskih problemov šolstva, raziskovalnega dela in kulturnih
dejavnosti, kakor tudi ne more biti nobenega dvoma o tem, da vsaj
približna stabilizacija gospodarstva tudi ni možna brez kolikor toliko
zadovoljivega funkcioniranja ravno teh dejavnosti.</p>
<p>Jeseni, ko smo razpravljali o prvih učinkih reforme, smo tudi
napovedali, da bo leto 1966 reformno leto, da bomo imeli celo vrsto
prehodnih težav. No, teh težav se je nabralo kar dovolj, in
predvidevanja so se to pot popolnoma izpolnila. Hkrati pa ugotavljamo,
da te težave za zdaj, vsaj po mojem mnenju, razen nekaterih izjemnih
primerov, niso takšne, da bi morali izgubiti razsodnost ali razglasiti
reformo za nekakšen splošen napad na kulturo.</p>
<p>Prva teh težav izvira iz dejstva, da reformni ukrepi, hočeš nočeš,
terjajo, da se tako sistemske rešitve kot vse dejavnosti in vsaka
posebej pregledajo v luči njenih teženj oziroma perspektiv, kajti ti
ukrepi v svojih posledicah in učinkih presegajo ožje meje gospodarstva
samega. To dejstvo povzroča hude težave, ker se zdi, da je nastala
zmešnjava, kajti zamisli, ki so se postopoma gradile leta in leta, je
treba ob novih dejstvih znova pregledati, izpopolniti ali pa se jih
znova lotiti, kar kratko in malo pomeni izoblikovati popolnoma nove. To
velja zlasti za tiste dejavnosti, kjer je pod vplivom enosmernega
gospodarskega širjenja prevladalo količinsko ali ekstenzivno načelo ali,
kakor že temu pravimo, kjer so se uveljavile predvsem primitivistične
težnje ne samo v nagrajevanju, ampak tudi v kakovosti ali bolje rečeno —
v povprečnosti.</p>
<p>Očitki, ki izvirajo iz teh prehodnih težav, ki pa ne bodo samo težave
letošnjega leta, je, kot zmeraj, najbolj občutiti v intelektualnem
življenju, zlasti v tistem, kjer še močno prevladuje prepričanje, da je
mogoče že z željami ali z dokazi povečevati narodni dohodek ali
sredstva, namenjena posameznim dejavnostim, ali kjer so nagnjenja k
nerealnim načrtom močnejša. Ti očitki se kažejo v kritiki, ki pravi, da
sploh ne vemo, kaj hočemo; potem v kritiki sistema financiranja, pri
čemer gre po eni strani res za sistem, kjer je šibak ali celo zanič, po
drugi strani pa predvsem za količino sredstev, ki jo tak sistem omogoča.
Menda nam je vsem jasno, da sistemi sami po sebi sredstev ne ustvarjajo.
Nadalje, v kritiki, ki pravi, da nimamo nobenega nacionalnega programa;
ta kritika je med drugim gotovo posledica dosedanjih načinov planiranja,
obremenjenih s tehnokratizmom, dejanskega stanja nekaterih dejavnosti,
ki nimajo sploh nikakršnega razvojnega programa, hkrati pa seveda tudi
birokratskih in tehnokratskih tretmanov, ki so jih nekatere naše
dejavnosti deležne s strani delovnih organizacij, občin, republike ali
federacije. V vsaki teh kritik je seveda zrno resnice in vsa je povezana
s hudimi dezintegracijskimi težnjami, kadar gre za dejansko obstoječa
materialna sredstva, po drugi strani pa z rastočimi željami po
integraciji, kadar gre samo ali predvsem za želje, ki naj bi jih
materialno zadovoljeval nekdo drug. V takih integracijskih zamislih ali
dokazovanjih o nacionalni pomembnosti te ali one dejavnosti po navadi —
po mojem občutku — ni zametkov globljega pojmovanja nacionalne
celovitosti, ampak mnogokrat —■ ne zmeraj ■—- samo skrita misel na
republiški proračun oziroma, kar je hujše, na emisijsko zapolnjevanje
nastalih proračunskih vrzeli; to pomeni misel na sredstva, ki jih nismo
ustvarili.</p>
<p>Dosedanje izkušnje nam kažejo, da so reformni procesi zaorali že nekaj
globokih brazd v našem družbenem življenju, četudi še ne najglobljih. V
mislih imam, če na kratko povzamem, neprizanesljivo omejevanje
investicij vseh vrst in velikosti, čeravno bo bitka prav tu izredno
huda; omejevanje vseh drugih vrst potrošnje, da bi navsedanje potrošili
le toliko, kolikor naredimo; povečevanje deleža osebne potrošnje v
narodnem dohodku; spremenjena razmerja med uvozom in izvozom;
reorganizacijo nekaterih dejavnosti, v katerih je največ
administrativnega formalizma ali kjer je ta formalizem najdražji ipd.</p>
<p>Hkrati nam te izkušnje kažejo, da je štednja najhitreje uresničljiva v
tistih dejavnostih, ki se tako ali drugače financirajo iz proračna. To
pomeni, da so najhitreje prizadete dejavnosti, ki so bolj ali manj
odvisne od proračunskih sredstev in mehanizmov. Popolnoma jasno je, da
česa drugega ni bilo mogoče pričakovati, da so se te vrste dejavnosti
morale nemudoma znajti pred »strogim obličjem« reforme, da pa bodo
nekatere druge dejavnosti, v katerih je več notranjih rezerv, lahko
ostale dalj časa v senci. Naj za primerjavo navedem dejstvo, da naj bi
služba družbenega knjigovodstva po novih tarifah stala v Sloveniji
toliko kot vse višje in visoko šolstvo.</p>
<p>S tem hočem povedati, da odkrivanje notranjih rezerv v celotni družbi ne
more biti preprosto in ne kratkotrajno, zakaj s tem so povezani
interesi, naj bodo ali državnoetatistični ali lokalni, ali pa tudi
drobnolastniški. Vendar je to fronta, na kateri bo racionalno
gospodarstvo vsak dan potrebovalo zaveznika, če smem tako govoriti, v
izobrazbi, v kulturi, v znanosti, v sposobnosti, skratka, kako se boriti
s tem stoglavim zmajem, ki ni nevaren samo zato, ker žre denar, ampak
tudi duše. Ob tem je treba še dodati, da so dejavnosti, o katerih tukaj
govorimo — med njimi so mnoge, ki sodijo v delovne okvire našega zbora —
bile že tudi poprej najbolj prizadete, saj so jih že poprej najbolj
očitno prizadevala inflacijska gibanja prav zaradi skorajda neposredne
odvisnosti od proračunov. Zato so iz naštetih razlogov ravno te
dejavnosti prve, ki so življenjsko zainteresirane na gospodarski
stabilnosti naše družbe in ki lahko gospodarski stabilnosti tudi kaj
prispevajo, predvsem po njeni vsebinski plati.</p>
<p>Izkušnje na našem lastnem delovnem področju so nam poleg drugega
pokazale še naslednje: Da imamo tudi tu tako imenovane notranje rezerve,
čeprav niso tako pomembne kot drugod; da je najboljša pot, po kateri se
je mogoče ubraniti neupravičenih očitkov ali poskusov, neracionalno
omejevati potrebne dejavnosti, v lastnih prizadevanjih za
racionalizacijo, za učinkovitost dejavnosti; da je za marsikatero
dejavnost ali akcijo ne samo nujno, ampak tudi možno najti sredstva
zunaj proračunov; da so ravno v prizadevanjih za učinkovitost poglavitne
notranje rezerve mnogih teh dejavnosti ponekod je mogoče z njimi
reševati celo investicijske probleme; marsikje je mogoče najti druge
boljše prostore, drugače porazdeliti preobsežne zgradbe, organizirati
medsebojno pomoč ipd., kar pomeni, bolje izkoristiti tisto, kar smo
zgradili; da mnogokrat ravno vseh vrst izobraženci ali kulturni delavci
terjajo povprečja ali povprečnost, zlasti v nagrajevanju, posledica pa
je seveda nezadovoljstvo, nespodbudnost, skratka vse tisto, kar je lahko
posledica abstraktnega načela enakosti ali pravičnosti, ki ne upošteva
dejansko opravljenega dela, dejanske družbene ali individualne
produktivnosti. Izkušnja nam je tudi pokazala, da imamo v naši
dejavnosti marsikje preveč zaposlenih, da se v njih rešujejo kadrovska
ali personalna ali socialna ali pa tudi prijateljska vprašanja tudi
takrat, kadar ne gre za najbolj pripraven prostor.</p>
<p>Nisem nagnjen k moraliziranju, vendar se mi zdi, da je treba povedati
tudi to, že zaradi tega, ker je treba po starem pregovoru pometati pred
svojim pragom, preden se lotiš sosedove hiše, da nam dosedanja lastna
prizadevanja za kakovost in učinkovitost dajejo tudi povsem drugačne
možnosti za ustvarjalni dogovor z gospodarskimi organizacijami, da jih
ne bi samo neusmiljeno kritizirali, kadar so zaostale ali brez posluha
ali kadar kljub temu terjamo od njih precejšnja materialna sredstva.</p>
<p>Hočem reči, da si moramo prizadevati zoper frontalna obračunavanja,
zoper neorgansko pojmovanje družbenega organizma, zoper iskanje krivcev
zunaj svoje lastne hiše kot edino pot do stvarne analize, naj gre za
gospodarske ali za negospodarske dejavnosti. Seveda se pri vsem tem
zavedam, da bi ljudje imeli najrajši jasen načrt, nedvoumen program,
skorajda gesla, eksaktne prognoze in za nazaj popolnoma čiste račune.
Tega hotenja ni treba a priori istovetiti z željo po centralističnem ali
etatističnem planiranju, saj je to hotenje med drugim tudi posledica
naše precejšnje planske nebogljenosti. O vsem tem vam na svoj način
govori tudi predložena analiza razvoja v letu 1965 s svojimi
predvidevanji za leto 1966.</p>
<p>Ko že razmišljamo o razvoju v letu 1966, ne moremo mimo vprašanj, ki
sodijo pod poglavje tako imenovanih negospodarskih investicij. Tekst
resolucije, ki ste jo prejeli in ki bo jutri predmet odločilne razprave
v republiškem in gospodarskem zboru, je, kar se tega tiče, popolnoma
nedvoumen. Kratko in malo našteje objekte, ki bodo imeli v letu 1966
prednost, sredstva pa bodo dodeljena, ko bodo brez izjeme predloženi,
pregledani in sprejeti finančni programi. Prav zaradi tega se mi zdi
potrebno povedati, kako smo razpravljali o vsem tem in kako smo prišli
do sklepov, ki so na ta način izoblikovani v resoluciji.</p>
<p>V izvršnem svetu in drugih skupščinskih organih so bila doslej glede
letošnjih negospodarskih investicij sprejeta predvsem naslednja
stališča: za negospodarske investicije se da poleg 430 milijonov, ki so
že v proračunu, in poleg 1 300 000 000, ki so že v proračunu za
nadaljevanje osnovnošolske graditve v občinah, ki prejemajo tako
imenovana dopolnilna sredstva, še do 2 500 000 000 dinarjev iz posojila,
ki ga republika najame za investicije na področju zdravstva, šolstva,
kulture in znanosti. Skratka, republika bi s tem dala v te namene
sredstva v maksimalnem znesku 4 230 000 000 dinarjev ali 42 300 000
novih dinarjev, pri čemer pa je treba poravnati obveznosti te vrste iz
leta 1965, ki so nekaj čez 400 000 000 dinarjev, nadaljevati poleg
graditve osnovnih šol tiste gradnje, ki jih je mogoče v celoti ali
deloma aktivirati že z letošnjim deležem; nadaljevati gradnjo ali
adaptacijo objektov, kjer gre za dolgotrajen ali pereč problem slovenske
kulture — v mislih imam Dramo v Ljubljani in Slovensko akademijo
znanosti in umetnosti, in izpolniti obveznosti, ki izvirajo iz
mednarodnih pogodb ali dogovorov, med te obveznosti sodijo sredstva za
radio in televizijo, za reaktor Inštituta »Jožefa Štefana« in veslaški
center, ki je bil danes v razpravi že omenjen.</p>
<p>Iz seznama je razvidno, da v spisku ni novih gradenj in da gre v veliki
večini za dejavnosti ali institucije, ki sodijo v ožje okvire dejavnosti
našega zbora. Stališča, ki sem jih navajal, so seveda terjala navedeni
seznam v resoluciji, hkrati pa dejstvo, da morajo druge gradnje ali
načrti počakati. Ni bilo mogoče drugače kakor izbrati: da bi dokončali
ali aktivirali eno, mora drugo počakati. To pomeni, spoprijazniti se z
načelom, ki smo ga dolga leta premalo spoštovali, zakaj vse kaže, da
nismo znali na račun vlaganj v eno dejavnost potrpeti z drugo.</p>
<p>To seveda med drugim pomeni, da za nekatere dejavnosti ali institucije
ni pričakovati, da bi jih lahko gradili nemudoma, naj so potrebe še tako
pereče, saj je že začetih ali nedokončanih gradenj precejšen zalogaj;
nekaterim pa se bo treba kratko in malo odpovedati in iskati rešitve v
okviru tistega, kar že imamo, ali tistega, kar smo zgradili po
nepotrebnem ali preobsežno. To pomeni, da bomo imeli še nekaj let precej
omejene investicijske možnosti, pri čemer bi bilo treba strožje
presojati vlaganje v zgradbe, manj pa v opremo, in da bomo prisiljeni
strogo tehtati in izbirati.</p>
<p>Naj ob tem še omenim problem, ki je splošen problem vseh družbenih
dejavnosti. V mislih imam dejansko verifikacijo različnih interesov.
Kakor morajo delovne organizacije in občine svoj interes, npr. za
osnovno šolo, dokazati tudi z materialnim deležem, tako bi morali v
bistvu nastopati vsi tisti, ki tak ali drugačen interes zagovarjajo ali
v njegovem imenu terjajo splošna družbena sredstva, naj gre za redne
dejavnosti ali pa za investicije. Vsepovsod, v gospodarskih ali
negospodarskih dejavnostih, je realizacija ali — če hočete —
materializacij a takega interesa silno pomembna tudi zato, ker vodi
stran od proračunov, ker jemlje iz rok upravljanje samo ožjemu krogu
ljudi, ker integrira dejavnosti v njihovo okolje, ker povezuje marsikje
popolnoma ločene dele istega družbenega organizma. Take vrste
verifikacije interesov ne smemo zanemariti ne v delovnih organizacijah,
ne v družbeno-političnih skupnostih in ne pri posameznikih.</p>
<p>Te pripombe na rob današnje razprave in analiza, ki nam pripoveduje o
problemih in možnostih v letu 1986, imajo namen opozoriti vas kot
prosvetne in kulturne delavce in hkrati poslance na obsežnost problemov,
na širino fronte,, na kateri se bije bitka za boljše gospodarjenje, za
modernizacijo in racionalizacijo vseh naših dejavnosti, za višjo
življenjsko in seveda tudi — ne navsezadnje— za višjo kulturno raven
naših ljudi.</p>
<p>Naša skrb, ki jo silno radi tako ali drugače izražamo v splošni obliki,
mora postati, če hočemo biti učinkoviti, vsakokrat posebej dejanje ali
ukrep ali prizadevanje tam, kjer je mogoče kaj storiti, od delovne
organizacije do federacije, od posameznika do vsakršnega društva,
združenja ali skupnosti. Vsepovsod mora najti jezik smotrnosti, pobud,
predlogov, vsepovsod se mora zoperstavljati obrambi preživelega, hkrati
pa se mora trmoglavo upirati naši lastni zaostalosti, našim lastnim
težnjam, kadar bi radi zaradi trenutnih težav klonili pred prakticizmom,
pragmatizmom, pred začasnimi porazi ali celo pred prepričanjem, da je
treba v imenu reforme mnoge dejavnosti kratko in malo pospraviti. Seveda
je kot že rečeno taka radikalna, v bistvu primitivna težnja najbolj
navzoča tam, kjer so odnosi najbolj frontalno postavljeni, kjer gre za
mehanična sorazmerja ali razmerja, kjer se je vgnezdila najbolj zaostala
enačica teorije o primarnosti materialne osnove. Pri vsem tem moramo
vedeti za osnovno vodilo, ki je tudi osnovno vodilo reforme: brez
kakovostno spremenjenih odnosov v proizvodnji in delitvi, brez
temeljitih strukturnih sprememb in brez dejanske modernizacije vsega
našega delovanja in tudi mišljenja ni mogoče doseči ne stabilnega
gospodarstva in ne cvetoče kulture, mišljene v najširšem smislu te
besede. Zakaj kultura, vsaj kakor si jo zamišljamo, ni možna ob nizki
splošni produktivnosti, ob mezdnih odnosih, ob kakršnem koli političnem
gojenju nevednosti ali celo ob oboževanju svete preproščine, pa naj bo
gospodarska ali pa kulturniška.</p>
<p>Na koncu nekaj besed na rob diskusije, ki sem jo poslušal. Navedbe
tovariša Daneta Debiča o skladu za pospeševanje založništva ne držijo.
Sklad bo razpolagal letos skupno s sredstvi, ki so mu ostala od lanskega
leta, s 528 milijoni dinarjev, poleg tega da ostanejo založbam sredstva,
ki so jih doslej plačevala v ta sklad, kar znaša po približnih računih
in podatkih sklada od 150 do 200 milijonov dinarjev. Poleg tega imajo
založbe še nekatere manjše olajšave, hkrati pa so deležne tudi nekaterih
strukturalnih sprememb kot vse druge delovne organizacije (znižanje
prispevkov in podobno). To seveda ne pomeni, da sklad za pospeševanje
založništva in da naše založbe ne bodo imele težav, vendar pa situacija
po mojem ni tako črna, kot je to iz takih podatkov mogoče razbrati.</p>
<p>Danes sem bral intervju sekretarja za kulturo in prosveto v Hrvatski, v
katerem razlaga, da bodo imeli za vse revialno življenje v letu 1966 180
milijonov dotacij, medtem ko bo naš sklad po prvih prognozah porabil v
te namene približno 300 milijonov dinarjev.</p>
<p>To je eno, drugo je občina Žalec. Če ta občina ne more zadovoljiti
nekaterih svojih lastnih potreb, se seveda zastavlja vprašanje, kdo naj
bo tisti, ki jih naj zadovolji, posebno če upoštevamo, da je večina
slovenskih občin manj razvitih od občine Žalec. To pomeni, da mora
tisti, ki ne more iz lastnih sredstev pokriti neke dejavnosti, povedati,
kdo naj bi ta sredstva ustvaril in jim jih dal.</p>
<p>Tovarišu iz Nove Gorice bi rekel samo to, da podatki, ki jih je navajal
o tem, koliko sredstev odteka iz Nove Gorice, niso preverjeni.
Proračunski mehanizem oziroma mehanizem prispevka iz osebnega dohodka je
jasen. V letu 1966 velja stopnja 10,5%, od tega dobivajo občine 5%,
republika 3% in federacija 2,5 %. Seveda imamo še prometni davek in
druge dajatve, vendar mislim, da je razmerje 1 milijarda za republiko in
8 milijard za federacijo popolnoma nemogoče, razen če bi tovariš do
kraja pojasnil, kako je prišlo do tega izračuna.</p>
<p>Predsednik Ivo Tavčar: Besedo ima poslanec Branko Babic.</p>
<p>Branko Babič: Res je, tovariši poslanci, da bo leto 1966 težko. Mislim,
da je prav, da je težko, in da je prav, da z maksimalnimi napori
uskladimo naše potrebe z možnostmi, ki jih imamo. Z reformo se popolnoma
strinjam in mislim, da moramo nehati s tem, da na široko investiramo in
trošimo sredstva ter uveljavljamo razne megalomanske načrte. Mislim, da
mora biti leto 1966 težko predvsem tistim področjem, ki so preširoko
razpolagali s sredstvi, in so bili daleč izven naših možnosti.</p>
<p>Ali je tudi kultura eno takih področij, ker smo šli na tako široko
fronto? Ne zanikam, da tudi na področju kulture sredstva niso bila
marsikdaj nepravilno, nesmotrno in neekonomsko trošena, toda leta nazaj
že ugotavljamo, da je v sistemu delitve dohodka bila kultura vedno
prikrajšana. Zato ne vem, če lahko govorimo o neki široki fronti, ki bi
jo bilo treba na področju kulture zožiti, ker preprosto ne vem, kje
lahko na tem področju še pomembno zmanjšamo sredstva, da pridemo v
realen okvir. Z razpravo, zlasti prvih dveh govornikov, se v načelu
strinjam in menim, da bomo morali v bodoče globlje proučiti celotno
problematiko. Za enkrat izjavljam, da bom v primeru, če bo resolucija
dana na glasovanje, glasoval proti.</p>
<p>Predsednik Ivo Tavčar: Kdo še želi besedo? Prosim, poslanka Darinka
Šušteršič.</p>
<p>Darinka Šušteršič: Samo nekaj besed. Predvsem bi rada izrazila svoje
soglasje s poročilom odbora za proučevanje zakonskih in drugih
predlogov, posebno še z mnenjem v zvezi z ukinitvijo programa za
investicije v osnovno šolstvo. Če je bil ta minimalni program dober, da
so mnoge občine in predvsem naši prosvetni delavci dobili primerne
prostore za delo in se je z njihovih ramen odvalil velik kamen, skratka
skrb, ki jih je že dolgo grizla, zakaj ne bi letos nadaljevali vsaj z
zmanjšanim programom gradnje osnovnošolskega prostora?</p>
<p>Poslanci občine Tolmin so uvideli, da v občini ne bo mogoče rešiti
gradnje osnovne šole v Kobaridu, zato so poslali svoje mnenje Izvršnemu
svetu. Toda po zadnjih poročilih, po analizi razvoja, ki je pred nami,
in po mnenju odgovornih ljudi, na našem področju ta gradnja ni uresničljiva.</p>
<p>Ne zamerite mi, da razpravljam o konkretnem primeru, vendar naj tudi naš
zbor ve, da je stanje te osnovne šole kritično, in da bo mlačnost,. ki
bi jo imeli do tega primera, vplivala na razpoloženje vseh prosvetnih
delavcev v občini in na razpoloženje volivcev v Kobaridu ter okolici.</p>
<p>V sami občini ne bo mogoče rešiti tega vprašanja zaradi štednje v
proračunu in predvsem zaradi stanja v gospodarskih organizacijah po
reformi. Vem, da so negospodarske investicije zmanjšane na minimum in,
da se zaključujejo tudi gradnje že začetih objektov, ki so v večini
veliki in zahtevni. Ne mislim, da niso ti objekti potrebni; kljub temu
pa ne smemo pozabiti na pereča vprašanj a gradenj, ki jih ne moremo
odložiti na jutri, ker bo takrat prepozno. Prosim za odgovor, kaj moremo
v takem stanju storiti?</p>
<p>Predsednik Ivo Tavčar: Prosim, kdo želi besedo? Poslanec Janez Kambič.</p>
<p>Janez Kambič: V analizi razvoja v letu 1965 in v oceni možnosti razvoja
naše republike v letu 1966 najde človek precej zanimivih in važnih
podatkov o našem celotnem življenju v preteklem letu in v smernicah za
to leto. Vendar menim, da bi bila ta analiza zanimivejša in
objektivnejša, če bi vsebovala še nekaj podatkov. Morda podatke o tem,
kako troši federacija sredstva, ki se naberejo v posameznih republikah?
Mislim, da je to na 8. strani sicer omenjeno, toda našteti so le
dohodki, izdatki pa ne. Zato menim, da bi bila ta analiza popolnejša, če
bi bili poleg dohodkov našteti tudi izdatki.</p>
<p>V nekaterih občinah, kot vem, bo za osnovno dejavnost šolstva, prosvete
in kulture do 8 % manj sredstev kot jih je bilo v letu 1965.</p>
<p>Kot sem prečital, v poročilu ni omenjenih dveh in pol odstotkov
prispevka iz poslovnih skladov. Ta sredstva se stekajo za gradnjo
energetskih objektov v Beogradu. Tega poročilo verjetno ne upošteva, ker
je bilo sestavljeno v letu 1965.</p>
<p>Nadalje bi bila analiza najbrž popolnejša, če bi o koprski železniški
progi napisali kaj več. Vprašanje se postavlja, ali so bile tudi ostale
proge in prometne zveze prepuščene zgolj republikam. Menim, da je ta
proga važna ne samo za SR Slovenijo, ampak za ves severozahodni del
Jugoslavije, prav tako pa tudi za mednarodni tranzit.</p>
<p>Pri problematiki izseljevanja, ki se bo kot kaže tudi v letu 1966
nadaljevala, bi bilo morda primerno, če bi malo bolj poudarili
nacionalni moment. Povsod poudarjamo samo ekonomski moment, devize,
strokovno usposobljenost, deloma tudi politično škodo, ki pri tem
nastaja, pozabljamo pa na nacionalni moment. Če želimo biti dobri
internacionalisti, mislim, da moramo biti tudi dobri nacionalisti, v
sodobnem smislu besede.</p>
<p>Predsednik Ivo Tavčar: Želi še kdo besedo? Besedo ima poslanec Miroslav
Vute.</p>
<p>Miroslav Vute: V osnovi se strinjam, da se proračunska potrošnja
zmanjšuje; proračun za leto 1966 namreč ne predvideva kakšnega
bistvenega povečanja sredstev republik niti občin. Nikakor pa se ne
morem strinjati, da se vzporedno s tem zmanjšujejo sredstva za šolstvo.
Glede tega bi rad povedal nekaj besed o položaju na Dolenjskem.</p>
<p>Vzemimo samo občino Novo mesto! Ta zvišuje v skladu z vsemi ostalimi
proračun za 4 %, kar pomeni 70 milijonov starih dinarjev. Toda samo
skladu za šolstvo manjka preko 120 milijonov dinarjev, če bi hoteli
zagotoviti tiste osebne dohodke, ki so jih prosvetni delavci po reformi
dobili z delnim zvišanjem v lanskem letu. Pri tem še ugotavljam, da
osebni dohodki niso posebno visoki; nasprotno, za ostalimi področji
zaostajajo.</p>
<p>Še slabša je situacija na področju ostalih občin, tako da me izredno
skrbi, kako bomo ob dani situaciji, ko se večina sredstev za osnovno
šolstvo formira</p>
<p>posredno preko proračuna, lahko sploh delali, zlasti še, ker ne vemo,
kaj bo prinesel novi zakon.</p>
<p>Ko govorimo o notranjih rezervah, se mi zdi, da so te notranje rezerve
tudi pri nas, v šolskih ustanovah, na primer, v pretirani
administraciji, dvostavnem knjigovodstvu in, podobnih zadevah, ki jih
uvajamo oziroma jih moramo uvajati v skladu z zakonom o zavodih. Pri tem
ugotavljam, da bi v primeru, če bi šli na enostavnejše
administrativno-finančno poslovanje lahko prihranili približno 5 %
sredstev, s čimer bi v petih letih kompletno opremili vse osnovne šole z
najnujnejšimi učili.</p>
<p>Predsednik Ivo Tavčar: Še kdo želi besedo? Prosim, poslanka Zofka Kodrič.</p>
<p>Zofka Kodrič: Dovolite, prosim, da tudi jaz seznanim zbor z mnenjem
volivcev in prosvetnih delavcev na območju ptujske občine. Tudi oni se
ne strinjajo z delitvijo sredstev med občinami, republiko in zvezo,
zlasti še, ker se naša občina resnično trudi za pravilno politiko v
prosveti in šolstvu.</p>
<p>To nam zelo nazorno dokazujejo podatki, da je gradila nove zgradbe
predvsem tam, kjer so bile resnično potrebne, in je v njih povsod
dvoizmenski pouk, nikjer samo enoizmenski. Povsod je adaptirala tiste
zgradbe, ki so se hotele že porušiti, in gradila stanovanja v vseh
tistih krajih, kamor učiteljstva sploh ni bilo mogoče pritegniti.</p>
<p>Kljub vsem tem prizadevanjem pa občini ni uspelo zagotoviti nekaterih
najnujnejših gradenj; tudi s pomočjo republike ne. Verjetno poznate
potrebo / po gradnji šole v Podlehniku, ker so že prej poslanci £ našega
področja o tem veliko govorili. Ne morete si misliti, v kakšnem
neznosnem položaju je poslanec na zboru volivcev, kjer ljudje že leta in
leta upravičeno zahtevajo novo šolo. Skoraj nemogoče jih je pripraviti k
temu, naj bi še nadalje potrpeli, ko se potrpeti sploh več ne da. Prosim
vas, da bi kdo pogledal te razmere.</p>
<p>Predsednik Ivo Tavčar: Se še kdo želi priglasiti k razpravi? (Ne javi se
nihče.) Če ne, prosim stalni odbor, da bi v odmoru na podlagi razprave
pripravil predlog, sprememb in dopolnitev osnutka mnenja o resoluciji,
ki naj bi ga sprejel naš zbor in ga nato posredoval pristojnima zboroma,
to je, Republiškemu in Gospodarskemu zboru.</p>
<p>Glede pripombe poslanca Debiča naj povem, da se je naš zbor, v tej ali
oni obliki, doslej zmeraj udeleževal tudi tistih razprav, ko je šlo za
delitev denarja. Letos je, na primer, naš stalni odbor pravočasno
razpravljal o proračunu in tudi dal pismeno mnenje Republiškemu in
Organizacijsko-političnemu zboru. Mislim, da ni potrebno, da ga tukaj
preberemo, saj ste bili verjetno po tisku o njem seznanjeni.</p>
<p>Moram pa reči, da najbrž ni samo naš zbor v skupščini odgovoren za
kulturni razvoj naše družbe; tudi si ne sme lastiti pravic, da bi bili
edino njegovi poslanci kulturni. Lahko bi pričakovali in seveda tudi
upravičeno zahtevali, da so: tudi drugi poslanci dovolj kulturno
osveščeni in tudi dovolj razsodni, zlasti pa poslanci Republiškega
zbora, ki je predstavnik celotnih družbenih koristi. Njegova naloga je,
da s celotnega vidika presoja posamezna področja. Toda vsi veste, kako
je potekala zadnja razprava o proračunu v Republiškem zboru, ko se nihče
ni oglasil in je bila edina razprava prispevek našega stalnega odbora.
Skratka, naš zbor je storil to, kar je bil dolžan storiti.</p>
<p>Zelo me vznemirja tudi enostranska ugotovitev, zapisana na tretji strani
predložene resolucije, da je prav splošna potrošnja najmočneje pokazala
neusklajenost in nesorazmernost v dosedanjem razvoju in da je prav
splošna potrošnja najbolj neusklajena z zmogljivostjo našega
gospodarstva. V enaki meri in enako močno pa ni naglašena tudi
neusklajenost in nesorazmernost druge potrošnje, zlasti naložbene, saj v
resoluciji o tem nič ne piše. Ta enostranost me vznemirja zaradi tega,
ker se bojim za usodo reforme, če bomo tako enostransko razmišljali o
vzrokih in o krivdi za današnji položaj, v katerem smo. Zato delim z
vsemi enotno mnenje, da je splošna potrošnja pri nas nesorazmerna in
neusklajena, toda ob sočasni ugotovitvi, da je bila doslej zlasti
neusklajena in zelo nesmotrna investicijska potrošnja. Najbrž je tu vir
slabosti tudi za druga področja in je zlasti tu vir inflacije. Če ne
bomo tu bolje gospodarili in se tu odpovedovali nekaterim dolgoročnim
naložbam, če se te naložbe ne bodo hitro obračale, potem je res
vprašanje, kako bo s celotnim našim družbenim razvojem. Seveda, tu ne
gre samo za Slovenijo, ampak za celotno Jugoslavijo.</p>
<p>To so zame ključna vprašanja — morda so preveč kočljiva, kot je EKK
Velenje, kot je gradnja železarn hkrati in kot so druge in podobne
naložbe, za katere vemo, da so dolga in težka obremenitev, pa še zelo
malo učinkovite in zelo dvomljive vrednosti. Postopoma se jim sicer
odpovedujemo, ampak zelo neradi; zelo počasi nam gre to od rok.</p>
<p>Hkrati se človek zamišlja tudi ob splošni potrošnji, ki jo kar naprej
poudarjamo, pa zelo nenatančno opredeljujemo. Že tovariš Beno Zupančič
je poudaril, da nas SDK stane toliko kot visoko šolstvo; toda v
resoluciji je napisano le o visokem šolstvu, da je treba njegov obseg
uskladiti, medtem ko o SDK ni niti besedice. Namreč, v splošni potrošnji
imamo gotovo tudi potrošnjo, ki ni proizvodna, ampak preprosto
zajedavska. O tej zajedavski potrošnji bolj malo govorimo, čeprav v
gradivu piše, da je 35 % splošne potrošnje take, ki jo tvorijo razne
zavarovalnice, SDK, banke ipd. Tu nismo tako bojeviti, vztrajni in
razboriti, kot smo sicer, kadar gre za šolstvo, kulturo in znanost,
čeprav, priznajmo, da je tudi tu dosti nereda in da se tudi tu slabo
gospodari.</p>
<p>Samo kot primer naj navedem naša nesrečna filmska podjetja, za katera
smo že dolgo poudarjali, da slabo gospodarijo, in ob katerih smo se že
razburjali, ko je šlo okrog 200 milijonov dinarjev iz republiških
sredstev za kritje izgub. Toda, ker so to podjetja, je vse v redu, če pa
so ustanove, je pa takoj vse narobe. Zato se človek upravičeno razburja,
ko gre iz republiških rezerv spet in spet denar za kritje izgub, za film
pa damo iz proračuna le 25 milijonov dinarjev. Vsa ta sredstva so
republiška, pa naj bodo pod tem ali drugim naslovom; zato sprašujem, po
kakšnem sanacijskem načrtu je bilo lani danih »Filmservisu« 322
milijonov dinarjev iz republiških rezerv.</p>
<p>Samo iz republike se letno da za kritje čistih izgub 2 milijardi
dinarjev, pa nas to ne vznemirja in razburja, pri čemer gre na
Slovenskem seveda še dosti več za kritje izgub v gospodarstvu. Samo s
temi sredstvi bi rešili na mah vse probleme v prosveti, kulturi in znanosti.</p>
<p>Če se tako enostransko obravnavajo določena vprašanja, si človek ne more
kaj, da postane nekoliko, kako bi rekel, napadalen, da poudarja in se
vmešava v neka druga področja, ki navidez morda niso v njegovi
pristojnosti; toda zadeve so tako medsebojno odvisne in zahtevajo tudi
toliko sočasne kritičnosti in avtokritičnosti, da si ne more kaj, da ne
bi poskušal odmeriti vso težo na obe strani.</p>
<p>Zlasti smatram za potrebno, da opozorim zavod za planiranje, da je že
skrajni čas, da nam splošno potrošnjo natančneje predoči in da posebej
izloči podatke za prosveto, kulturo in znanost, da bomo videli, kakšen
je bil razvoj sredstev za to področje in kakšen je resnični delež teh
področij v narodnem dohodku. To nam je potrebno zlasti zdaj, ko bomo
sprejemali srednjeročni družbeni načrt. Če teh podatkov ne bomo imeli,
se bomo kar naprej prerekali, ali je sredstev preveč ali jih ni preveč,
ali je to usklajno ali pa ni usklajeno z zmogljivostmi gospodarstva itd.</p>
<p>Tako bomo izvedeli, kdo pravzaprav reže skupni hlebec in koliko je
udeležen pri njem. Zdaj namreč ni natančno opredeljeno, kolikšne so
naložbe v področje prosvete, kulture in znanosti; podatek, da je
negospodarstvo udeleženo s 35 odstotki v skupnih naložbah, pa nam čisto
nič ne pove, ker so prištete še druge dejavnosti, zlasti stanovanjsko
gospodarstvo. V splošno potrošnjo štejemo zdaj vse od uprave do. cest in
stanovanj; vse to je ena in ista vreča, o kateri resolucija govori sočasno.</p>
<p>Resolucija pri cestah zelo zaskrbljeno ugotavlja, da še ni jasna
enostavna reprodukcija; to pa, da v prosveti, kulturi in znanosti zelo
težko govorimo o kakršni koli reprodukciji, da amortizacije še sploh ne
poznamo in da ta pojem sploh ne obstaja na tem področju, to seveda
nikogar nič ne skrbi. Zato bodimo enako zaskrbljeni, če smo že, za vse!
Edino na ta,način lahko primerjamo in tudi spodbujamo ustvarjalnost.</p>
<p>Želel sem torej povedati, da bo treba določene reči v srednjeročnem
družbenem načrtu, ki ga pripravljamo, jasneje opredeliti.</p>
<p>Odrejam krajši odmor.</p>
<p>(Seja je bila prekinjena ob 11.30 in se je nadaljevala ob 12.05.)</p>
<p>Predsednik Ivo Tavčar: Prosim poročevalca stalnega odbora, da pove
predloge odbora v zvezi z resolucijo.</p>
<p>Milan Filipčič: Odbor daje naslednje pripombe k osnutku resolucije o
usmeritvi razvoja SR Slovenije v letu 1966:</p>
<p>Predlog resolucije obravnava usmeritev razvoja uprave in družbenih služb
v eni sami, skupni peti točki. Mnenja smo, da ni mogoče z istimi
splošnimi ugotovitvami ocenjevati posameznih dejavnosti družbenih služb
in uprave ter z istih izhodišč izkazovati njihov bodoči razvoj, ker se
po vsebini in pomembnosti med seboj razlikujejo.</p>
<p>Ker predlog resolucije predvideva, da bo osnovna naloga
družbeno-političnih skupnosti usklajevanje splošne potrošnje z
zmogljivostjo gospodarstva, je treba poprej ugotoviti, katere so tiste
dejavnosti s področja družbenih služb in uprave, ki so s svojim
nesorazmernim in neustreznim razvojem v preteklem obdobju povzročile
težko finančno stanje republike. Pri tem je potrebno ugotoviti, da
nesorazmernosti niso izhajale samo iz neusklajenosti splošne potrošnje,
temveč predvsem iz neusklajenosti investicijske potrošnje.</p>
<p>V peti točki naj se besedilo druge alinee takole spremeni:</p>
<p>»nadaljevala prizadevanja, da se na področju šolstva in izobraževanja
obseg in struktura šolske mreže, zlasti visokošolske, ter sestava kadrov
in način njihovega izobraževanja bolje prilagode potrebam in da se
dvigne zlasti kvaliteta pouka. Pri tem ugotavlja, da se realna sredstva
za to področje ne smejo zmanjšati in da je njihovi gospodarnostni porabi
treba posvetiti kar največjo pozornost«.</p>
<p>Nato sledi v resoluciji alinea o znanstveno-raziskovalnem delu, nakar
odbor predlaga, da se vstavi naslednja alinea:</p>
<p>— »skrbela, da se za kulturo, ki je integralni del našega družbenega
razvoja, materialna osnova ne bo zmanjšala in da bo kvaliteta nenehno
rasla. Načrtno bo podpirala in pospeševala zlasti tiste dejavnosti, ki
bodo posredovale kulturo in umetnost širokemu krogu občanov.«</p>
<p>Predsednik Ivo Tavčar: Slišali ste predlog mnenja, ki naj bi ga naš zbor
posredoval pristojnima zboroma. Želi kdo v zvezi s tem kaj reči? Prosim,
poslanec Beno Zupančič.</p>
<p>Beno Zupančič: Dovolite mi, da kot poslanec tega zbora dam pripombo k
mnenju. V načelu se seveda strinjam s popravki, ki jih je predlagal
odbor, opozarjam le, da besedilo »realna sredstva« ni realno, je
nerealno, ker je proračun že sprejet. Če smo v letošnjem proračunu, ki
se je povečal za 1 %, zvišali sredstva kulturne in visokošolske
dejavnosti za 10 ali 11 %, so to okviri, ki pomenijo nominalno zvečanje
sredstev, realno pa seveda ne, ker so vsa sredstva realno manjša, kot so
bila v preteklem letu.</p>
<p>To je ena stvar; druga zadeva kulturo. Jaz bi govoril o kulturni
dejavnosti, ne o kulturi, ker sicer izločimo visoko šolstvo, znanost in
univerzo. Treba je točno opredeliti, kadar govorimo o kulturi, kaj pri
tem mislimo. Nekdo si predstavlja le ožje kulturne dejavnosti, drugi
širše, tretji pa seveda najširše.</p>
<p>Predsednik Ivo Tavčar: Želi še kdo besedo? Prosim, poslanec dr. Roman Modic.</p>
<p>Dr. Roman Modic: Tovariš predsednik, tovariši poslanci! Na kratko bi
omenil samo tole:</p>
<p>Po pojasnilu tovariša Bena Zupančiča k seznamu investicijskih naložb iz
negospodarstva za leto 1966 ni kaj pripomniti, kajti, če so naložbe
oziroma objekti zavarovani z mednarodnimi pogodbami, verjetno ne bo
mogoče nič spremeniti. Mislim pa, da bi bilo treba v bodoče te stvari
razpravljati tudi v zboru, ker bomo sicer vedno postavljeni pred
izvršena dejstva. Če bomo tako delali tudi v prihodnje, potem sem za to,
da tudi področje kulture in izobraževanja zavarujemo z mednarodnimi
pogodbami, veslaškim centrom pa pustimo resolucije.</p>
<p>Predsednik Ivo Tavčar: Besedo ima poročevalec odbora Milan Filipčič.</p>
<p>Milan Filipčič: Ne morem govoriti v imenu celotnega odbora, vendar lahko
povem, da se je besedica »realna« vnesla po dokajšnji razpravi v
odboru. Odbor je namreč ves čas odmora zasedal in je v tem času tekla
beseda le o besedici »realna«. Sicer pa sam v imenu odbora ne morem
podati njegovega stališča.</p>
<p>Predsednik Ivo Tavčar: Želiš nekaj minut odmora za posvet, da bi lahko
poiskali rešitev? Ne bi bilo smotrno, da so tudi naši predlogi nestvarni.</p>
<p>Veliko je že, če ugotovimo, da realno obstaja zmanjšanje dohodka na
našem področju. Nekateri namreč tega nočejo priznati.</p>
<p>Pripomba, ki jo je dal tovariš Beno Zupančič, je najbrž vredna
premisleka. Zato prosim, da stalni odbor odide na posvet, mi pa preidimo
k 4. točki dnevnega reda, to je k obravnavi in sklepanju o predlogu
zakona o arhivskem gradivu in o arhivih.</p>
<p>Predlog zakona je predložil Izvršni svet in za svojega predstavnika
določil republiškega sekretarja za prosveto in kulturo tovariša Toma
Martelanca. Želi morda tovariš Tomo Martelanc predlagani zakon uvodoma
še ustno obrazložiti? (Da.)</p>
<p>Tomo Martelanc: Tovariš predsednik, tovarišice in tovariši poslanci!
Pred vami je nov zakonski predlog, in sicer zakon o arhivskem gradivu in
o arhivih. Ta zakon predlagamo predvsem iz dveh razlogov; prvič, ker je
bil sprejet zvezni splošni zakon, ki ureja to materijo, in drugič, ker
gre za enega od osnovnih korakov za ureditev arhivske službe v Sloveniji
in za ureditev mreže ter hrambe arhivskega gradiva na področju naše
republike.</p>
<p>Splošni zakon, kot je znano, terja po ustavnih določilih ustrezni
republiški zakon; zato je sprejetje takega zakona več ali manj nujno. S
tem v zvezi bi poudaril, da je Prosvetno-kulturni zbor že decembra 1964.
leta razpravljal o stanju v arhivski službi v Sloveniji in je po izčrpni
obravnavi ugotovil, da je zasnova, dana v gradivu, lahko podlaga za
urejanje arhivske službe in za njen nadaljnji razvoj na Slovenskem. Zato
lahko sprejmemo na temelju zveznega splošnega zakona ustrezne republiške
predpise. V tem smislu je ta predlog zakona tudi izdelan.</p>
<p>Z druge, vsebinske strani pa je vprašanje arhivske službe še vedno
podvrženo določenemu neurejenemu stanju, ki vlada na tem področju,
predvsem, kar zadeva slabo hranjenje tega materiala in nepravilno
odbiranje. Zaradi tega se to gradivo kopiči, postaja nedostopno in, kar
je zlasti škodljivo, gradivo se uničuje.</p>
<p>Še pred nedavnim smo imeli nekaj skrajnih primerov neodgovornega odnosa
do arhivskega gradiva v nekaterih bivših sedežih okrajev, kjer so po
likvidaciji okrajev ali gospodarskih zbornic s kamioni odvažali arhivsko
gradivo na »Odpad«. V tem gradivu pa so bili razni gradbeni načrti
obstoječih stavb, načrti, ki so nujno potrebni za adaptacijo teh stavb,
dokumentacija za razne premoženjsko pravne zahtevke do inozemstva, razni
elaborati, meritve, študije, analize itd. Jasno, da se s takim
neodgovornim odnosom do arhivskega gradiva povzroča velika gmotna škoda.</p>
<p>Iz vseh teh razlogov predlog zakona predvideva v bistvu zakoniti okvir
za ureditev arhivske službe za varstvo arhivskega gradiva pri nas.
Obrazložitev k samemu zakonu je precej obširna in podrobna ter obrazlaga
namen in vsebino zakona. Iz obrazložitve je tudi razvidno, da se je ob
predlaganju zakona izvedla široka razprava z vsemi zainteresiranimi
činitelji in da gradivo, ki je predloženo skupaj z zakonom, vsebuje tudi
precej natančno materialno finančno in kadrovsko oceno za izvajanje zakona.</p>
<p>Iz analize je razvidno, da za izvajanje zakona v najširšem smislu niso
potrebna nikakršna pomembnejša dodatna materialna sredstva. Izboljšava v
kvaliteti dela, v mreži arhivov in način ohranjanja arhivskega arhiva pa
bodo seveda odvisni predvsem od materialnih možnosti in zmogljivosti.
Uresničujemo jih lahko postopoma glede na razpoložljiva sredsta in z
namenom, da uresničimo predvideni maksimalni program, ki je zastavljen
tudi v obrazložitvi.</p>
<p>Zakon bi bil v predloženi obliki koristen tudi tedaj, če ne bi povečali
dosedanjih sredstev za arhivsko službo. Z ureditvijo in z razširitvijo
kroga dejavnosti sedanjih arhivov bi breme za njihovo vzdrževanje
enakomerneje porazdelili na občine. Celotna služba bi se medsebojno
trdneje povezala, v svojem delu pa bi se opirali na konkretne predpise.</p>
<p>Za kvalitetnejšo izboljšavo predvidevamo dva različna programa:
minimalnega in maksimalnega. Po minimalnem pfogramu bi že obstoječi
arhivski zavodi pokrili vsa tista območja, ki še niso vključena v
katerikoli sedanji arhivski zavod regionalnega ali lokalnega značaja. Za
izvedbo tega programa bi potrebovali še devet arhivskih delavcev, s
čimer bi se povečali osebni izdatki za okrog 18 milijonov dinarjev.</p>
<p>Po maksimalnem programu, ki bi ga lahko izvedli v roku 5 let, odvisno od
tega, kdaj začnemo, pa bi potrebovala arhivska služba za investicije, za
povečanje kapacitet obstoječih zavodov 2 milijardi 20 milijonov
dinarjev. Rad bi opozoril na to, da je bil v obrazložitvi pomotoma
izpuščen Državni arhiv Slovenije z vsoto, ki znaša 1 milijardo 480
milijonov S dinarjev tako, da s tem popravljam celotni znesek na 2
milijardi in 20 milijonov dinarjev. Hkrati bi morali v postopnem
izvajanju tega investicijskega programa povečati število arhivskih
delavcev še za 50, kar bi zvišalo ostale izdatke za približno 100
milijonov dinarjev.</p>
<p>Če iz finančnih razlogov ne bi mogli izvesti maksimalnega programa v
roku 5 let, ni po zakonu seveda nobene ovire, da ne bi ta rok primerno
podaljšali. Že po zakonu o državnih arhivih iz leta 1950, dejavnost in
razvoj arhivske službe nista potekala v skladu z dejanskimi potrebami,
ker razpoložljiva sredstva niso omogočala širšega razvoja arhivske
službe. Zato tudi s tem zakonom samo načelno urejamo arhivsko službo v
Sloveniji.</p>
<p>Predsednik Ivo Tavčar: O predlogu zakona sta razpravljala naš stalni
odbor in zakonodajno-pravna komisija. Poročila so vam bila poslana;
posebej vam je bilo dano še dopolnilno poročilo zakonodajno-pravne
komisije. Želi morda predstavnik zakonodajno-pravne komisije še ustno
obrazložiti svoje poročilo? (Ne.) Prosim predstavnika našega odbora, da
pove svoje mnenje v zvezi s pripombami zakonodajno-pravne komisije.</p>
<p>Avgust Vižintin: Odbor za proučevanje zakonskih in drugih predlogov je
na današnji seji pretresel pripombe zakonodajno-pravne komisije, ki je
obravnavala amandmaje in pripombe našega odbora in odbora za prosveto in
kulturo Republiškega zbora.</p>
<p>Odbor je ugotovil, da je zakonodajno-pravna komisija sprejela večino
amandmajev in pripomb našega odbora. Mnenja, ki jih daje
zakonodajno-pravna komisija, so sprejemljiva, ali zaradi vsebinskega
zboljšanja formulacij, ali pa zato, ker drugi zakoni ne dovoljujejo
formulacij, ki smo jih predlagali na seji obeh odborov.</p>
<p>Le pri 39. členu odbor vztraja pri amandmaju; vendar se strinja s
formulacijo kot jo za ta primer predlaga zakonodajno-pravna komisija. S
tem mislimo, da pri tem členu ni spornih vprašanj.</p>
<p>Predsednik Ivo Tavčar: Prosim za razpravo. Kdo želi besedo? Poslanec
Miro Stiplovšek.</p>
<p>Miro Stiplovšek: Tovarišice in tovariši poslanci! Od zadnje razprave o
stanju in perspektivah arhivske službe v Sloveniji na seji
Prosvetno-kulturnega zbora, decembra 1964, pa do današnje razprave, ko
razpravljamo o zakonu o arhivskem gradivu in o arhivih, je bil glede
varstva arhivskega gradiva zopet dosežen zadovoljiv napredek. Državni
arhiv Slovenije, pokrajinski arhiv v Mariboru in arhiva v Celju in Kopru
so povečali skladiščne kapacitete za okrog 5000 tekočih metrov, kar jim
bo omogočalo, da bodo precejšen del zbranega gradiva pripravili za
znanstveno uporabo.</p>
<p>Posebno so uporabniki pozdravili znatno povečanje prostorskih kapacitet
v Državnem arhivu Slovenije, kjer je glede tega stanja najbolj kritično.
V Državnem arhivu Slovenije bo tako postopoma dostopen za uporabo ves
ohranjen arhiv oblasti in banovine, kar bo omogočalo poglobljeno
proučevanje zgodovine Slovencev v stari Jugoslaviji. S tem bo tudi konec
nevzdržnega stanja, ko se je po arhivskih virih lahko proučeval le
razvoj narodnoosvobodilne borbe, ne pa tudi pomembna predvojna
dogajanja, ki so nanj vplivala. S povečanjem prostorskih kapacitet v
Državnem arhivu Slovenije pa ta arhiv ne bo mogel omogočiti dostopnosti
arhivov republiških operativnih upravnih organov in družbeno-političnih
organizacij iz obdobja po osvoboditvi. Ob usmerjanju zgodovinopisja,
posebno ob proučevanju najnovejše dobe, bo nedostopnost arhivskega
gradiva za obdobje po 1945. letu pomenila veliko oviro pri izpolnjevanju
ene njegovih poglavitnih nalog, to je pri temeljitem proučevanju povojne
socialistične graditve. Glede na vedno večje količine arhivskega
gradiva, ki ga bo v skladu z 10. členom predloženega osnutka zakona
dobil arhiv Slovenije, pa je perspektivna rešitev njegovih prostorskih
kapacitet le v gradnji nove stavbe za ustrezno slovensko arhivsko
institucijo.</p>
<p>Konec leta 1965 je izšel obširen vodnik po arhivih Slovenije, ki vsebuje
skupaj s publikacijami splošni pregled fondov v Državnem arhivu
Slovenije in 60 let mestnega arhiva ljubljanskega, dober pregled vsega
doslej zbranega arhivskega gradiva v slovenskih splošnih in specialnih
arhivih, v arhivih verskih skupnosti, v muzejih in študijskih
knjižnicah. S tem je postala Slovenija prva republika, ki ima vsaj
generalno evidentirano vse arhivsko gradivo, kar ima velik pomen za
znanstveno delo, kakor tudi za druge uporabnike. Hkrati predstavlja za
arhive solidno osnovo za načrtovanje njihovega dela in dobro orientacijo
za sistematično ureditev arhivske mreže; z inventariziranjem vsega
gradiva pa je tudi olajšana družbena kontrola nad že zbranim gradivom.</p>
<p>Predlog zakona o arhivskem gradivu in o arhivih je pomemben predvsem iz
dveh vidikov:</p>
<p>1. ker ustvarja pogoje, da se v prihodnje registraturno in arhivsko
gradivo, pomembno za znanstveno proučevanje in tekoče poslovanje, ne bo
moglo več nekritično in nepremišljeno uničevati, ker uvaja načelo, da
mora biti gradivo dostopno uporabnikom, ter</p>
<p>2. ker uvaja arhivsko službo na vsem območju Socialistične republike
Slovenije.</p>
<p>Predlagani zakon tudi omogoča arhivskim ustanovam, da bodo hitreje in z
manjšimi stroški obdelale in pripravile arhivsko gradivo za uporabo, ker
ga morajo po 11. členu imetniki izročiti v registraturno urejenem
stanju. Zakon tudi določa, da lahko službo varstva arhivskega gradiva
izvajajo nekatere ustanove in organizacije, med njimi institucije, ki se
ukvarjajo s proučevanjem zgodovine delavskega gibanja in ljudske revolucije.</p>
<p>Iz vodnika po arhivih Slovenije vidimo, da hrani danes gradivo iz NOB
poleg inštituta za zgodovino delavskega gibanja še 23 muzejev. Zdi se mi
pravilno, da glede na posebnosti nastanka tega gradiva in načina
njegovega zbiranja zakon dopušča to izjemo. Vendar moram opozoriti, da
se dragoceno gradivo za zgodovino naše revolucije ponekod nestrokovno
hrani in ureja ter tudi izgublja. Zato menim, da bodo morali arhivi po
sprejetju tega zakona posvetiti reševanju tega vprašanja precej pozornosti.</p>
<p>Amandmaji, ki jih je sprejel odbor za proučevanje zakonskih in drugih
predlogov Prosvetno-kulturnega zbora, so pomembna vsebinska dopolnitev
zakonskega predloga. Poudarjam, da bi bili potrebni nekateri predpisi o
ustanavljanju arhivov, čeprav, kot smo videli iz današnjega poročila
zakonodajno-pravne komisije, to ni mogoče. Menim namreč, da morajo biti
neki pogoji, da bodo arhivi lahko prevzeli tiste naloge in tiste
odgovornosti, ki se jim nalaga z novim zakonom o arhivskem gradivu in o
arhivski službi. Zdi se mi tudi potrebno, da bi podrobna navodila glede
evidentiranja in odbiranja ter načina urejanja registraturnega in
arhivskega gradiva republiški sekretar za prosveto in kulturo čimprej
izdal predpis, da bi lahko arhivi prilagodili svoje delo novim zakonskim
določilom.</p>
<p>Med spremembami in dopolnitvami predloga zakona, ki jih je dala
skupščinska zakonodajno-pravna komisija, je najpomembnejša v 46. členu,
ki govori o skupnosti arhivov. Naloge, ki naj bi jih po določilih tega
člena prevzela skupnost arhivov, se mi zdijo za napredek arhivske službe
v Sloveniji tako pomembne, da bi bila njena ustanovitev zelo koristna. V
njej bi se lahko ustvarilo tesnejše sodelovanje med splošnimi in
specialnimi arhivi, npr. arhivom inštituta za zgodovino delavskega
gibanja, arhivom centralnega komiteja ZKS, sekretariata za narodno
obrambo in notranje zadeve ter arhivi verskih skupnosti.</p>
<p>V drugih republikah je sodelovanje in koordinacija dela arhivov urejena
z ustanovitvijo republiških arhivskih svetov, česar pa predloženi
zakonski osnutek ne predvideva. Skupnost arhivov bi lahko v Sloveniji
izvrševala nekatere naloge teh arhivskih svetov in zdi se mi, da bi
lahko imela zelo pomembno vlogo pri izvajanju zakona o arhivskem gradivu
in o arhivih.</p>
<p>Zato predlagam Prosvetno-kulturnemu zboru, da priporoči vsem slovenskim
arhivom, naj se združijo v eno skupnost arhivov. Pripomba
zakonodajno-pravne komisije, da lahko obstaja hkrati več skupnosti
arhivov, je sicer v duhu demokratičnosti, to priznam, vendar ne v duhu
sodelovanja in koordinacije dela; zato se mi zdi edino pametno in
koristno, da se teh nekaj arhivov, ki jih v Sloveniji imamo, vendarle
združi v eno samo skupnost arhivov.</p>
<p>Ob koncu bi rad poudaril, da se ne smemo nadejati, da bo po sprejetju
tega zakona, ki prvi ureja službo varstva arhivskega gradiva posebej za
SR Slovenijo, brez večjih naporov odpravljeno še precej številnih
pomanjkljivosti in težav na tem področju; uspešnost njihovega reševanja
bo odvisna tudi od materialnih in kadrovskih pogojev. Vsekakor pa
zakonski predlog predstavlja solidno osnovo za nadaljnji napredek
arhivske službe v Sloveniji.</p>
<p>Predsednik Ivo Tavčar: Prosim za nadaljnjo razpravo. Besedo ima tovariš
Jože Žontar, predstavnik društva arhivarjev.</p>
<p>Jože Žontar : Tovariš predsednik, tovarišice in tovariši poslanci!
Preden bi govoril o sredstvih, s katerimi želimo po predloženem zakonu
doseči cilje službe varstva arhivskega gradiva, je potrebno, da
osvetlimo dejavnost, ki jo danes opravljajo arhivi.</p>
<p>Pred več desetletji so se arhivi omejevali le na zbiranje starega
gradiva. Hiter razvoj vseh dejavnosti v sedanji dobi ima za posledico
nastajanje velikih količin gradiva, nagel tek življenja, pogoste
reorganizacije in drugo zelo hitro preraščanje gradiva v zgodovinsko.
Velik del dokumentov že po nekaj letih, odkar je nastal, nima več
praktičnega pomena. Zaradi tega prevzemajo arhivi zelo sveže gradivo in
to v velikih količinah. Arhivi aktivno posegajo v to gradivo že takrat,
ko ga še hranijo organi in organizacije, pri katerih je nastalo. Torej,
če primerjamo današnje stanje s stanjem nekoč, lahko ugotovimo, da imajo
arhivi danes povsem druge naloge, kot so jih imeli pred desetletji. Ce
imamo to pred očmi, nam je potem tudi razumljiva struktura zakonskega
predloga in dejstvo, da zakon v prvi vrsti posveča skrb gradivu
sedanjega časa. S tem v zvezi predvideva zakonski predlog za
uresničevanje ciljev službe varstva arhivskega gradiva, zlasti tale
sredstva:</p>
<p>1. Potrebno je urediti, da se sproti, že v operativi izloči nepomembno
gradivo. Pri veliki večini organov se bodisi hranijo velike količne
nepomembnega gradiva ali pa se gradivo brez strokovnega nadzora uničuje.
Predpisi, ki bodo sledili zakonskemu predlogu, bodo morali ta vprašanja
podrobno urediti.</p>
<p>2. Gradivo ni mogoče tako oddajati v arhive in ga je potrebno že v
operativi ustrezno vzdrževati. Tu ne nastopa le vprašanje manjše
operativne uporabnosti nekaj let starega gradiva, marveč predvsem
dejstvo, da si morejo arhivi le zelo počasi povečevati potrebne
skladiščne kapacitete. Pri tem bo potrebno slej ko prej premagati
bojazen pred nekoliko večjimi količinami gradiva v arhivih, ki so tudi
že v manj razvitih deželah nekaj povsem normalnega. V tej situaciji bi
moral zakon na kolikor mogoče učinkovit način poskrbeti za to, da se
gradivo, dokler je v hrambi operative, primerno vzdržuje. S tem želimo
doseči tudi to, da ne bo prihajalo gradivo v arhive neurejeno, kot da bi
bilo namenjeno za odvoz v industrijsko predelavo. Prav zaradi tega je
moral doslej večji del dejavnosti arhivov obstajati v ponovnem
urejevanju prevzetega gradiva in je to urejevanje dajalo arhivom v širši
javnosti že določen prizvok. Posredno pa to ne pomeni le prihranek
sredstev družbeno-političnih skupnosti, temveč bodo imeli koristi tudi
sami organi in organizacije, ker bodo odslej iskano gradivo tudi našle.</p>
<p>3. Cilji službe arhivskega varstva bodo uresničeni z ustrezno
organizacijo arhivskih zavodov. Zakon nalaga arhivskim zavodom zelo
odgovorne in pomembne naloge, ki v veliki meri posegajo tudi v upravno
področje. Kot ni mogoče ustanoviti npr. zdravstvenega zavoda brez
potrebnih zdravnikov in drugega strokovnega kadra, tako tudi ne bi smeli
dopustiti ustanovitev arhiva brez usposobljenih strokovnjakov. Edina
racionalna rešitev organizacije arhivske službe je v ustanavljanju
kadrovsko dovolj močnih arhivskih zavodov, ne pa v drobljenju te službe
ali pa v vključevanju v druge službe. S tem bi družbena , sredstva tudi
najbolj smotrno porabili. Vendar se mi dozdeva, da je zakonski osnutek
prav v tej bistveni točki nekoliko prešibak.</p>
<p>Ker v Sloveniji nimamo arhivskega sveta, ki ga imajo sicer vse druge
republike in ker je odpadla obvezna ustanovitev skupnosti arhivov, bi
bilo treba priporočiti arhivom, naj podpro tako organizacijo arhivske
službe, o kateri sem malo prej govoril.</p>
<p>Predsednik Ivo Tavčar: Želi še kdo razpravljati? Ker se nihče ne javi,
zaključujem razpravo in dajem predlog zakona na glasovanje. Kdor je za,
naj prosim dvigne roko. (Vsi poslanci dvignejo roko.) Hvala lepa. Je kdo
proti? (Nihče.) Se je kdo vzdržal? (Nihče.)</p>
<p>Ugotavljam, da je Prosvetno-kulturni zbor soglasno sprejel predlog
zakona o arhivih in arhivskem gradivu. Glede na pripombe dveh
diskutantov menim, da bi bilo smotrno, da zbor priporoči vsem arhivom,
naj se združijo v skupnost arhivov, ker bo ta lahko precej prispevala k
uspešnemu izvajanju zakona. Hvala lepa! Ker je ta točka dnevnega reda
končana, se vračamo k prejšnji točki.</p>
<p>Prosim poročevalca odbora, da pove stališče odbora o predlogih za
spremembo in dopolnitev resolucije o usmeritvi razvoja SR Slovenije v
letu 1966.</p>
<p>Miroslav Vute: Odbor jez večino glasov sklenil umakniti iz teksta besedo
»realna«, ni pa upošteval predloga poslanca tovariša Bena Zupančiča.</p>
<p>Predsednik Ivo Tavčar: Želi še kdo razpravljati? Če ne, prosim, kdor je
za mnenje odbora k predlogu resolucije o usmeritvi razvoja SR Slovenije
v letu 1966, naj dvigne roko! (Večina poslancev dvigne roko.) Hvala
lepa-Je kdo proti? (Nihče.) Se je kdo vzdržal? (3 poslanci dvignejo roko.)</p>
<p>Ugotavljam, da se Prosvetno-kulturni zbor strinja z mnenjem k predlogu
resolucije, ki ga bomo dostavili pristojnima zboroma.</p>
<p>Prehajamo na 5. točko dnevnega reda, na razpravo o materialnem položaju
študentov.</p>
<p>Gradivo je predložil Skupščini SR Slovenije Republiški sekretariat za
prosveto in kulturo in je o njem razpravljal naš začasni odbor za
raziskovalno delo in visoko šolstvo, ki je predložil zboru pismeno
poročilo. Ali želi poročevalec odbora dati še ustno poročilo? (Ne.) Ce
ne, pričenjam razpravo. K razpravi se je pismeno prijavila tovarišica
Truda Zoher-Durjava.</p>
<p>Truda Zoher-Durjava: Tovariš predsednik, tovarišice in tovariši
poslanci! K besedi se priglašam na željo Združenja visokošolskih zavodov
v Mariboru, da vam predočim pereče stanovanjske razmere mariborskih
študentov.</p>
<p>Uvodoma vas opozarjam na zelo pomembna stališča in predloge Republiškega
sekretariata za prosveto in kulturo, ki jih je zavzel v poročilu o
štipendiranju in kreditiranju študentov visokošolskih zavodov v SR
Sloveniji, ter o študentskih domovih in menzah.</p>
<p>V tem poročilu je med drugim povedano, da so urejene stanovanjske
razmere študentov temeljni pogoj za reden in uspešen študij in zato daje
sekretariat gradnji študentskih domov prednost pri reševanju materialnih
vprašanj študentov. Nadalje poročilo ugotavlja, da bi zadovoljili
potrebe s povečanjem posteljnega fonda od 3000 sedanjih na 5000 postelj.
Prvi korak k realizaciji tega programa bi bila izgraditev treh stolpičev
v študentskem naselju in novega študentskega doma v Mariboru.</p>
<p>Za osvetlitev pereče stanovanjske problematike mariborskih študentov vam
bom povedala nekaj prepričljivih pokazateljev, ki mi jih je posredovalo
Združenje visokošolskih zavodov v Mariboru.</p>
<p>V Mariboru imamo v študijskem letu 1965/66 vpisanih 1533 rednih
študentov in 711 absolventov s statusom .študenta. Na to število
študentov pride le en študentski dom z zmogljivostjo 180 ležišč.
Prosvetno-kulturni zbor Skupščine SR Slovenije je na seji 14. 4. 1965
ugotovil, da je v študijskem letu 1963/64 stanovalo v študentskih
domovih 23 % vseh rednih študentov v Sloveniji. To se pravi, da je lahko
vsak četrti slovenski študent dobil stanovanje v študentskem domu. V
Mariboru pa lahko dobi stanovanje v študentskem domu le vsak deveti
študent, oziroma če upoštevamo še absolvente pa vsak dvanajsti študent.</p>
<p>Združenje visokošolskih zavodov v Mariboru je ta problem začelo reševati
z najemanjem postelj v samskih domovih gradbenih podjetij. Vendar je to
le zasilna in začasna rešitev. Da bi vsaj nekoliko omilili problem, ki
se je z zvišanjem najemnin za privatne sobe in s podražitvijo prehrane
še bolj zaostril, je Združenje visokošolskih zavodov v Mariboru poslalo
Izvršnemu svetu v mesecu aprila 1964. leta spomenico o vprašanju
študentskih domov v Mariboru s programom izgradnje v obdobju od leta
1964 do leta 1970. Spomenico je obravnaval odbor za prosveto in kulturo
Izvršnega sveta in je sprejel sklep, da je treba dati prednost
izgrajevanju stanovanj za študente v Mariboru. V letu 1965 je Združenje
visokošolskih zavodov poslalo Izvršnemu svetu popravljeno utemeljitev
predloga za izgradnjo študentskega naselja, kjer je upoštevajoč težave
pri financiranju, prvotni plan petih objektov znižalo na tri objekte,
tako da bi v letih 1965 in 1966 izgradili drugi objekt, v letih 1967 in
1968 pa tretji objekt.</p>
<p>Čeprav je odbor za prosveto in kulturo Izvršnega sveta sprejel sklep o
prioriteti izgradnje študentskega doma v Mariboru, sredstva v letu 1965
niso bila zagotovljena. Zato se tudi ni pričelo z gradnjo drugega
objekta, ki bi imel zmogljivosti 226 postelj. Da bi se gradnja tega
objekta lahko sploh začela, bi morala po predračunu Skupščina SR
Slovenije zagotoviti dotacijo v znesku 300 milijonov starih dinarjev.
Združenje visokošolskih zavodov v Mariboru je že plačalo 11 in pol
milijona starih dinarjev za izdelavo glavnega projekta, predvideva pa,
da bo lahko zagotovilo še 40 milijonov starih dinarjev lastnih sredstev.
Sklad SR Slovenije za zidanje stanovanjskih hiš je že odobril posojilo v
znesku 30 milijonov starih dinarjev za 30 let. Ker sredstva niso bila v
celoti zagotovljena, je bil začetek gradnje preložen na 1966. leto. Če
tudi letos ne bodo zagotovljena sredstva, se bo v prihodnjih letih še
bolj poslabšal materialni položaj študentov.</p>
<p>Lokalna sredstva ne zadoščajo za izgraditev študentskega doma, ker so
stroški zelo visoki. Združenje visokošolskih zavodov je pokazalo dobro
voljo in je zagotovilo nekaj sredstev; manjka pa še vedno 300 milijonov
starih dinarjev.</p>
<p>Hotela sem vprašati, ali je možno zagotoviti iz letošnjih republiških
sredstev ta znesek, vendar to vprašanje ni več potrebno, ker je
podpredsednik Izvršnega sveta tovariš Beno Zupančič nanj že odgovoril.
Zvedeli smo, da letos v te namene ni predvidenih sredstev in da je
gradnja odložena. Menim pa, da je bilo vseeno prav, da sem vas seznanila
s stanovanjsko problematiko mariborskih študentov.</p>
<p>Predsednik Ivo Tavčar: Kdo želi še razpravljati? (Ne javi se nihče.)</p>
<p>Menim, da bi se morali v zvezi s tem gradivom domeniti o dveh stvareh.
Potrebno je, da našemu tisku priporočimo, naj ponovno posveti tem
vprašanjem več pozornosti; opozoriti je namreč treba vse prizadete,
zlasti delovne organizacije, da je to vprašanje še zmeraj pereče.
Trenutno nam ostaja moralni pritisk kot edino sredstva, s katerim lahko
vplivamo, in je zato naša dolžnost, da ga izkoristimo. Nadalje se moramo
dogovoriti za rok, v katerem nam bo Republiški sekretariat za prosveto
in kulturo predložil predloge predpisov, s katerimi bomo uredili
štipendiranje in kreditiranje. Menim, da nam jih sekretariat lahko
predloži v dveh mesecih.</p>
<p>Že v tej razpravi lahko ugotovimo, da je sklad SR Slovenije za šolstvo v
celoti odobril zaprošena sredstva za potrebe študentov in da je tako
republika izpolnila svoje obveznosti do študentov. V srednjeročni plan
razvoja SR Slovenije moramo zajeti tudi gradnjo študentskih domov. Pri
odločitvah za nove investicije je treba upoštevati tudi ta vprašanja. Ko
bomo zbrali vse predloge za investicije s področij prosvete in kulture
in znanosti in ko bomo vedeli, koliko bo razpoložljivih sredstev, se
bomo morali odločiti za najpomembnejše investicije in morda bo izbrana
med njimi tudi gradnja mariborskega doma za študente. Vsekakor pa
mislim, da je prav, da podpremo tudi to težnjo, da podpiramo študente
bolj neposredno in manj posredno.</p>
<p>Sedaj kaj več ne moremo storiti. Prosim, ali ima kdo drugačen predlog,
ki bi ga mogli izluščiti iz današnje razprave? (Ne javi se nihče.) Ker
se nihče ne javi k besedi, zaključujem razpravo in predlagam, da to
točko dnevnega reda končamo z ugotovitvami in sklepi, ki sem jih predlagal.</p>
<p>Prehajamo na 6. točko dnevnega reda, na obravnavo in sklepanje o
zaključnem računu sklada SR Slovenije za šolstvo za leto 1965,.</p>
<p>Zaključni račun je predložil našemu zboru upravni odbor sklada. Ali želi
predsednik upravnega odbora še ustno obrazložiti zaključni račun? (Da.)
Prosim!</p>
<p>Mirko Tušek: Tovarišice in tovariši poslanci! V pismenih obrazložitvah
zaključnega računa sklada SR Slovenije za šolstvo za leto 1965 in
finančnega načrta sklada za leto 1966 so prikazani predvsem finančni
podatki, iz katerih je razviden obseg in način razdeljevanja sredstev
zavodom, ki jih financira sklad. Dovolite, da v ustni obrazložitvi
prikažem na kratko politiko, ki jo je upravni odbor sklada vodil in
omenim probleme, ki so se pri tem pojavljali.</p>
<p>Ob ugotovitvi, da je obseg in kakovost materialne proizvodnje močno
odvisen tudi od strokovno izobraženega kadra in da je zato prav tako
treba investirati v človeka kot v ostale faktorje, ki sodelujejo v
proizvodnem procesu, je postalo v zadnjih letih vse očitneje, da
nezadovoljiv materialni položaj šolstva in zaostajanje izobraževalnih
dejavnosti na vseh stopnjah za splošnim družbenim in gospodarskim
razvojem, zaostruje ekonomske in družbene probleme. Zato so prizadevanja
zadnjih let za utrditev gospodarskega sistema, temelječega na
socialističnih proizvajalnih odnosih in posebej znana resolucija zvezne
skupščine iz leta 1965 opozarjala na nujne spremembe pri delitvi
narodnega dohodka v prid osebni potrošnji. Večja produktivnost dela,
večji osebni dohodek in povečanje družbenih sredstev naj zagotovijo
preko stalnih virov sredstev bolj trden in neodvisen materialni položaj
družbenih služb, šolstva pa še posebej.</p>
<p>Pri razdeljevanju družbenih sredstev izobraževalnim zavodom, je eno od
osnovnih vprašanj, kako vrednotiti izobraževanje oziroma kako ugotoviti
kriterije za vrednotenje njihovega dela. Zato je bila osnovna naloga
upravnega odbora sklada v preteklem obdobju, proučiti dosedanje sisteme
financiranja in ugotoviti elemente, ki bi omogočili presojo, kolikšna
sredstva so potrebna za normalno delovanje zavodov, ki jih financira
republiški sklad. Sklad financira dejavnost več vrst izobraževalnih
institucij: visokošolskih, posebnih šol in šol za pripadnike italijanske
oziroma madžarske narodnosti. Najobsežnejše in najbolj zapleteno je
področje visokega šolstva. Zato je upravni odbor začel najprej
proučevati financiranje dejavnosti visokošolskih zavodov. Vse do leta
1964 je sklad dodeljeval visokošolskim zavodom sredstva več ali manj na
osnovi proračunske ocene njihovih potreb, ne pa da bi pri tem upošteval
opravljeno delo. Kriterij, da bi delo vrednotili po opravljenih
pedagoških urah, se ni izkazal za nezanesljivega in ne more biti edino
merilo za določitev višine sredstev.</p>
<p>Analize poslovanja teh zavodov so namreč pokazale, da v posameznih
zavodih izredno močno niha vrednost pedagoške ure, in sicer, kar od 1100
do 15 000 starih dinarjev. Zato je upravni odbor po daljših pripravah in
po dolgem proučevanju vseh vrst stroškov, ki jih imajo vsisokošolski
zavodi, sprejel enotna merila za določanje sredstev za osnovno
dejavnost. Osnovne principe za formiranje sredstev in za merila za
razdeljevanje sredstev so obravnavali vsi visokošolski zavodi, in so jih
končno tudi sprejeli. Predstavniki nekaterih zavodov so tudi sami
neposredno sodelovali pri pripravi teh meril. Ker pa so osnovna načela
financiranja in posamezna določila meril javnosti še vedno premalo znana
in ker z njimi upravni odbor sklada realizira politiko financiranja, mi
dovolite, da jih nekoliko podrobneje obrazložim.</p>
<p>Osnova financiranja je program dela posameznega visokošolskega zavoda,
ki je določen s statutom. Upravni odbor namreč sodi, da je program dela
rezultat obsega pedagoškega dela, izraženega v urah predavanj in vaj. Na
podlagi tega se ugotavlja, koliko učiteljskega kadra potrebuje zavod.
Stroške povečuje tudi število študentov in nakup ustrezne funkcionalne
opreme in učnega prostora. To so glavni elementi meril, s katerimi se
določajo sredstva za osebne dohodke pedagoškega in administrativnega
osebja, za režijske stroške, za funkcionalne izdatke in za nabavo
opreme. Glede na to, da so funkcionalni izdatki odvisni od oblik
pedagoške dejavnosti šol in od obsega eksperimentalnega pouka, so šole
razdeljene na štiri kategorije. V isto kategorijo so uvrščene šole s
povprečno enakimi izdatki za pouk in s povprečno enako amortizacijo
opreme ter učil. Sredstva za osebne dohodke so določena po nazivih in
številu osebja na dan 15. L 1964. Upravni odbor je namreč pri
sprejemanju meril ugotovil, da šole še nimajo urejene sistemizacije
delovnih mest. Poskusi, da bi se to uredilo, pa so pokazali, da šolski
zavodi povsem nerealno ocenjujejo svoje kadrovske potrebe in da
njihovi predlogi močno presegajo finančne zmogljivosti sklada.
Upoštevanje sistematizacije zavodov bi pomenilo odobritev ekstenzivnega
razvoja visokega šolstva, kar bi otežkočalo nadaljnjo presojo
utemeljenosti mreže visokošolskih zavodov in njihove notranje
organizacije. Manjše bi bile možnosti za smotrno povezovanje in
združevanje zavodov oziroma njihovih organizacijskih enot. Upravni odbor
namreč smatra, da je to eno izmed osnovnih vprašanj, ki ga je treba
čimprej urediti. Za fakultete, visoke šole in akademije je v merilih
upoštevana tudi njihova raziskovalna oziroma umetniška dejavnost, ker
sta sestavni del njihove osnovne dejavnosti. Na ta način smo ovrednotili
tiste dejavnosti, ki so na vseh zavodih enake ali podobne. Za posebne
dejavnosti, ki jih razvijajo le posamezne šole ali pa so na vsaki šoli
razvite v specifični obliki in obsegu, pa se dodeli sredstva na podlagi
predloženega predračuna. Pri tem gre na primer za študij na tretji
stopnji, za izreden študij, ki je organiziran v centrih, za posebne
institucije šol, kot so botanični vrt, eksperimentalno kmetijsko
posestvo ipd. Na osnovi meril ugotovljena sredstva, ki jih prejme zavod
za osebne, režijske in funkcionalne izdatke , ter za amortizacijo,
tvorijo dohodek zavoda. S temi sredstvi samostojno razpolaga in jih
razporeja po načelu delitve dohodka. Nadalje zavod sam odloča, koliko
sredstev bo namenil za osebne in materialne izdatke ter za sklade.</p>
<p>Z opisanim vrednotenjem elementov pedagoškega procesa in z novim načinom
dodeljevanja sredstev je upravni odbor prikazal dejanske potrebe
visokošolskih zavodov. S tem je nameraval postaviti enake objektivne
kriterije za dodeljevanje sredstev za osnovno dejavnost zavodov, pri tem
pa upoštevati tudi specifičnost posameznih zavodov. Prejšnji proračunski
sistem dodeljevanja sredstev je bil slab, ker ni upošteval dejanskih
potreb in doseženega razvoja posameznih zavodov.</p>
<p>Upravni odbor je želel zvišati osebne dohodke učiteljev ter jih
izravnati z osebnimi dohodki zaposlenih na drugih področjih, nadalje
zvišati sredstva za funkcionalne potrebe zavodov, kar naj bi omogočilo
postopno modernizacijo študija in izboljšanje razmerja med osebnimi
dohodki in materialnimi izdatki. Nadalje se je odločil za ločeno
financiranje študija na III. stopnji, ki je pri nas zaostajal zaradi
nezadovoljivih materialnih pogojev. Dopolnilno pa bi financiral izredni
študij povsod tam, kjer obstajajo večje družbene potrebe po kadrih in
kjer je študij organiziran v ustreznih oblikah, kot so centri in
podobno. In končno je upravni odbor sklada želel financirati še tiste
dejavnosti, ki so tesno povezane s pedagoškim delom in ki naj bi
omogočile večje in boljše izkoriščanje obstoječih kapacitet, predvsem
kadrovskih. Razumljivo je, da je terjala realizacija navedenih ciljev
večja finančna sredstva. Zato so bila v finančnem" načrtu sklada za
leto 1965 predvidena za 29 % večja sredstva, kot jih je prejel v letu
1964. Od skupnih dohodkov 9 800 000 000 starih dinarjev naj bi
visokošolski zavodi prejeli 6 500 000 000 starih dinarjev za osnovno
dejavnost, za izredni študij, posebne enote in raziskovalno delo pa 296
000 000 starih dinarjev.</p>
<p>Situacija, nastala med letom, pa je bistveno zmanjšala možnosti za
realizacijo zgoraj nakazane politike. Dohodki sklada so se zmanjševali,
hkrati pa je izredno slab dotok proračunskih dohodkov povzročil, da je
sklad lani končal svoje poslovanje kar z dvema milijardama 600 milijonov
dinarjev manj sredstev, kot jih je predvideval finančni načrt za leto
1965. Vse to je razvidno iz rebalansa finančnega sklada in njegove
obrazložitve in iz zaključnega računa sklada. Proračun je realiziral
približno 81 % predvidenih sredstev; to je za eno milijardo 620
milijonov starih dinarjev. Tolikšno znižanje dohodkov je močno prizadelo
gospodarjenje visokošolskih zavodov. Merila za financiranje osnovne
dejavnosti so se povsem deformirala, ter predvidene pozitivne učinke ni
bilo mogoče uresničiti.</p>
<p>Upravni odbor sklada si je močno prizadeval, da bi zmanjšanje dohodkov
čimmanj prizadelo osnovno dejavnost zavodov, in da se ne poruši razmerij
med posameznimi zavodi. Zato je odtegoval sredstva sorazmerno vsem
zavodom enako, večji del znižanja pa je prevalil na investicije, o
katerih vam bom še kasneje govoril.</p>
<p>Upravni odbor je preko strokovne službe sklada in revizijskih organov
spremljal uporabo sredstev in gospodarjenje zavodov, ki jih financira
sklad. Prvi podatki o realizaciji meril so pokazali, da se je stanje na
področju viso-</p>
<p>14*</p>
<p>kega šolstva začelo izboljševati. Osebni dohodki so se povečali, več
sredstev so šole namenile za funkcionalno dejavnost, začeli so se
formirati potrebni skladi in bolj sistemaično so se lahko reševali tudi
materialni problemi študentov. Restrikcijski ukrepi pa so močno zavrli
vsa prizadevanja in danes, čeprav še ni podrobnih analiz o poslovanju
zavodov v letu 1965, lahko ugotovimo, da so pozitivni rezultati
financiranja v preteklem letu izredno skromni. Korigirali smo le
določena nesorazmerja med zavodi, o katerih sem prej govoril, pri čemer
pa se je izboljšal materialni položaj le zavodom s področja družbenih
ved, ki potrebujejo manj sredstev za funkcionalne potrebe. Tudi osebni
dohodki so se povečali in se približali dohodkom v gospodarstvu ter na
drugih področjih. Vendar je to šlo v večji .meri na račun zmanjšanja
sredstev za materialne izdatke. Obe pedagoški akademiji sta s posebnimi
sredstvi uspešno realizirali izredni študij. Pričel se je uveljavljati
nov sistem amortizacije, ki zboljšuje materialne pogoje slabše
opremljenih zavodov. Ta merila namreč ne upoštevajo dejanske vrednosti
opreme, ampak vsebino pouka.</p>
<p>Kljub pravkar navedenim ugotovitvam pa moram poudariti, da so
restrikcijski ukrepi, nereden dotok sredstev in neizpolnjevanje
obveznosti proračuna močno škodovali novemu sistemu financiranja
visokega šolstva. Onemogočili so stabilizacijo in dobro gospodarjenje
prizadetih zavodov, kar je bil osnovni namen novega sistema financiranja
z merili. Prav tako se niso mogli uveljaviti pogodbeni odnosi med zavodi
in skladom. Ker je sklad več mesecev lahko dajal sredstva le za osebne
dohodke, se je poslabšala kakovost pouka zlasti na šolah, ki imajo več
eksperimentalnega pouka. Sicer se pa tudi na splošno poslabšuje razmerje
med osebnimi dohodki in materialnimi izdatki na škodo funkcionalnih
potreb zavodov. Skladi zavodov, ki naj bi bili osnova za dobro in
stabilno gospodarjenje, so se izpraznili. Tako stanje narekuje, sprejme
upravni odbor sklada v letu 1966 določene sanacijske ukrepe, ki so
razvidni iz finančnega načrta sklada. Upravni odbor je namenil več
sredstev za rezervo sklada, ker predvideva, da se bodo tudi letos
pojavili podobni problemi. Nadalje je namenil več sredstev za potrebe
študentov. Merila pa je spremenil tako, da je z njimi zagotovil več
sredstev šolam, ki imajo več eksperimentalnega pouka. Več sredstev je
namenil tudi tistim zavodom, ki so v preteklem obdobju pokazali boljše
izobraževalne rezultate.</p>
<p>Ob vsem tem pa naj opozorim, da ne določa višine dohodkov sklada njegov
upravni odbor, ki tudi ni pristojen reševati vsebinskih problemov
visokega šolstva. Upravni odbor meni, da morajo pristojni organi ponovno
presoditi utemeljenost sedanje mreže in števila visokošolskih zavodov in
ugotoviti možnosti povezovanja ter združevanja, pa tudi eventualnega
ukinjanja zavodov, da bi dosegli čimbolj racionalno izkoriščanje
obstoječih visokošolskih kapacitet in uskladili njihovo dejavnost z
našimi ekonomskimi zmogljivostmi. Pa tudi posamezni zavodi imajo nalogo,
da temeljito proučijo vse možnosti za boljše gospodarjenje in naj svojo
dejavnost tudi sami prilagodijo ekonomski zmogljivosti družbe.</p>
<p>Za leto 1966 je upravni odbor merila deloma spremenil in dopolnil,
vendar le v toliko, kolikor so že dosedanje izkušnje pokazale, da
prihajajo pri vrednotenju dejavnosti določenih zavodov preveč ali pa
premalo do izraza. Predvsem pa so bile potrebne spremembe za odpravo
nesorazmerij, ki so nastala po reformi. Podrobneje so spremembe meril in
rezultati njihove uporabe prikazani v pismeni obrazložitvi finančnega
načrta sklada za leto 1966 in jih zato ne bom še ustno obrazložil.</p>
<p>O merilih bi rad povedal le še to, da se novi sistem financiranja
zavodov z objektivnimi merili šele gradi in bo njihova končna presoja
možna šele po večletnih izkušnjah. Nekatere rezultate pa bo mogoče
oceniti na podlagi zaključnih računov zavodov in z analizami njihovega
poslovanja. O tem bo upravni odbor sklada seznanil Skupščino s posebnim
poročilom.</p>
<p>Kar zadeva financiranje dejavnosti drugih zavodov, je upravni odbor
sklada v skladu s smernicami Skupščine posvetil posebno pozornost
posebnemu šolstvu. Tudi za te šole je sklad pripravil posebna merila.
Znatno povečana sredstva pa so omogočila, da so se zboljšali delovni
pogoji v teh zavodih. Število učencev na vzgojitelja se je približalo
normativom in so s tem dani pogoji za zboljšanje kakovosti vzgojnega
clela ter poklicnega usposabljanja. Strokovnemu osebju je bilo
omogočeno, da z izrednim študijem doseže ustrezno šolsko izobrazbo.</p>
<p>Še vedno pa so razmere v nekaterih zavodih posebnega šolstva
nezadovoljive. Zavodi so utesnjeni v stare gradove, nekateri učitelji pa
se poslužujejo neustreznih vzgojnih metod. Ker gre za vprašanje
investicij in za strokovno pedagoško delo, upravni odbor sodi, da jih on
ni pristojen reševati, niti ni za to delo usposobljen. Pač pa bo s
svojimi organi in s strokovno službo podrobno pregledal poslovanje in
rezultate dela zavodov. Šele potem jim bo sklad razdelil sredstva za
osnovno dejavnost za leto 1966. To odločitev namreč narekujejo nekatera
opozorila o nezadovoljivem gospodarjenju v teh zavodih in o neustrezni
porabi sredstev. Zaradi spornih vprašanj je v finančnem načrtu sklada za
leto 1966 namenjenih tem zavodom za osnovno dejavnost le toliko
sredstev, kolikor so jih dobili v letu 1965.</p>
<p>Drug problem, ki je v preteklem letu zadajal upravnemu odboru veliko
težav, so bile investicije. Upravni odbor sklada se že več let zaveda,
da je široka investicijska fronta v preteklih letih otežkočala
opravljanje drugih nalog sklada, pri samih investicijah pa je povzročila
zavlačevanje izgradnje in s tem počasno zagotavljanje novih kapacitet.
Na to so vplivale tudi podražitve. Zato je upravni odbor sklada v letu
1965 odločno zavzel stališče, da je treba število investicij skrčiti na
najmanjši obseg in financirati izključno le izgradnjo že začetih
objektov. Za investicije je upravni odbor namenil kar 40 % manj sredstev
kot v letu 1964. Upravni odbor je torej že pred uvedbo reformnih ukrepov
začel umejevati investicije in je težil za tem, da se čimprej dokončajo
objekti, ki so že več let v gradnji in pred skorajšnjo predajo svojemu
namenu. Kljub temu pa je bilo potrebno zaradi restrikcijskih ukrepov v
mesecu septembru ustaviti vse gradnje). Ustavljena je bila tudi gradnja
objektov, ki smo jih že dalj časa gradili in bi lahko že v naslednjem
študijskem letu služili svojemu namenu. Pristojni organi bodo morali
čimprej zagotoviti sredstva za nadaljevanje teh gradenj, da bo škoda čim
manjša. Vsekakor pa bo treba namembnost investicij na področju visokega
šolstva pa tudi posebnega in manjšinskega šolstva ponovno proučiti in
izdelati nov in prioritetni načrt investicij, ki bo v skladu z našimi
ekonomskimi zmogljivostmi in ki bo v največji meri upošteval
racionalnost ter smotrnost novih gradenj.</p>
<p>Tovarišice in tovariši poslanci! Govoril sem le o nekaterih vprašanjih
in stališčih, ki jih je obravnaval upravni odbor v preteklem obdobju in
na katerih gradi politiko v tem poslovnem letu. Upravni odbor se zaveda,
da se bo moral še intenzivneje vključevati v obravnavanje nakazanih
problemov. Moral bo tudi sam reševati prikazana vprašanja in prevzemati
odgovornost za svoje odločitve. To mu nalaga dejstvo, da je po zakonu
odločujoč faktor na tem področju, ki razpoJaga s sredstvi, ki so
materialna baza za izvajanje politike na področju, ki jih financira
republika. Pri izvrševanju politike se nadeja neposrednega sodelovanja
in večje, podpore kot doslej s strani prizadetih zavodov. Le na ta način
so uresničljivi skupni interesi, ki se odražajo v boljših materialnih
pogojih in boljši kakovosti vzgojno izobraževalnega ter znanstveno
raziskovalnega in umetniškega dela.</p>
<p>Predsednik Ivo Tavčar: Začenjam razpravo-. Kdo želi besedo? Besedo ima
tovarišica dr. Aleksandra, Kornhauser.</p>
<p>Dr. Aleksandra Kornhauser: Tovariš predsednik, tovarišice in tovariši
poslanci! Opozoriti vas moram na problem šolanja pedagoških kadrov za
osnovne šole. Temu šolanju je bila priznana prednost in to ne slučajno.
Pomembnost tega izobraževanja sta ugotovila upravni odbor sklada in
glavni odbor Socialistične zveze delovnega ljudstva, ker manjka v
Sloveniji približno 2000 predmetnih učiteljev. Dejstvo je, da celo v
Ljubljani poučujejo določene predmete učitelji, ki nimajo ustrezne
izobrazbe; Vprašanje šolanja predmetnih učiteljev za tretji predmet je
bilo postavljeno že tudi na nedavnih razpravah v Prosvetno-kulturnem
zboru. Dalje ostaja odprto vprašanje izobraževanja vzgojiteljev in
učiteljev za potrebe celodnevnega bivanja otrok v šoli. Končno bi bilo
treba opozoriti še na to, da smo šele sedaj začeli izobraževati učitelje
za pouk na strokovnih šolah. Večina teh učiteljev je zlasti brez
ustrezne pedagoške izobrazbe.</p>
<p>Naloge na področju izobraževanja učiteljev opravljata dve pedagoški
akademiji, ena v Ljubljani in ena v Mariboru. Obema akademijama
primanjkuje prostorov. Ta ugotovitev velja zlasti za ljubljansko
pedagoško akademijo, ki je v izredno kritičnem stanju. Nad štiristo
rednih in nad dva tisoč izrednih študentov se izobražuje v štiristo let
starem stiškem dvorcu, kjer pride z upoštevanjem vseh neustreznih
prostorov in hodnikov štiri kvadratne metre na enega študenta. Poleg
tega gostuje akademija še kar v sedemnajstih stavbah na območju
Ljubljane. Zato je razumljivo, da je upravni odbor sklada SR Slovenije
za šolstvo sprejel gradnjo pedagoške akademije kot svojo prioritetno
nalogoi. Žal pa je to že preteklost. Ob reformi je namreč ta gradnja
zaradi nerazumljivega znižanja dohodkov sklada odpadla. Razumljivo je,
da nove akademije tudi še letos ne bomo pričeli graditi. Ob vsem tem pa
moti dejstvo, da še poskuša odložiti gradnja za nedoločen čas ali pa se
z najrazličnejšimi kombinacijami skuša celo odreči gradnji za vedno.
Reševanje tega problema, bolj ali manj neuradno za zaprtimi vrati in
brez pritegnitve predstavnikov prizadete šole, ni pravilno. Rada bi
opozorila, da se iščejo rešitve tudi med nezadostno izkoriščenimi
kapacitetami drugih šol. To je v sedanji situaciji razumljiv korak. Zal
pa je edina ponudba za rešitev tako perečega stanja pedagoške akademije
v Ljubljani dokaj nesmotrna. Ta ponudba bi ustrezala šoli zaprtega tipa.
Ne ustreza pa šoli, ki je s svojim delovanjem povezana z življenjem in
delom drugih ustanov v našem republiškem centru, kot je to pedagoška
akademija. Gre namreč za to, da bi pedagoška akademija prevzela del
kapacitet Višje gospodinjske šole v Grobljah. Če bi pedagoška akademija
prevzela vse njene prostore, bi s tem pokrila komaj četrtino potreb
rednih študentov, da o izrednih ne govorimo. Oblikujeta se torej dva
predloga. Prvi, začasen prenos enega dela dejavnosti pedagoške akademije
v Groblje pri Mengšu, in drugi predlog, postopen prenos celotne
pedagoške akademije v to šolo s tem, da bi se tam objekti dograjevali.
Ker se zadeve pletejo že več kot pol leta, menim, da ne bo škodovalo, če
o tem informiram Prosvetno-kulturni zbor.</p>
<p>V zvezi s prvo varianto, da bi premestili del dejavnosti pedagoške
akademije v Groblje pri Mengšu, bi rada opozorila na dejstvo, ki v
dosedanjih razpravah za bolj ali manj zaprtimi vrati očitno niso bila
upoštevana. Gre za naslednje:</p>
<p>Študij na pedagoški akademiji je dvopredmeten. To zahteva vsakdanja
praksa, v osnovnih šolah in v nekaterih primerih tudi tropredmeten.
pouk'_t S tem je Prosvetno-kulturni zbor seznanjen. Predmeti se
povezujejo med seboj enakovredno. Torej, če premeščamo dejavnost šole
parcialno, bomo močno okrnili povezavo med različnimi predmeti. Dalje,
tretjina učnih ur je v enem turnusu namenjena študiju pedagoških in
psiholoških predmetov, ki je organiziran za vse študente enotno. Glede
na to, da je študij iz teh predmetov vsak dan povezan s strokovnim
študijem, ker je po pedagoških predpisih logično, obstajata dve
možnosti: ali vsak dan prevažati študente enkrat ali celo dvakrat iz
Grobelj v Ljubljano, ali organizirati dva turnusa pedagoških in
psiholoških predmetov, kar pa vsekakor ni v duhu reforme, ker to poceni
izobraževanje in ne izboljšuje njegove kakovosti. Znaten del študija
predstavljajo hospitacije, nastopi, učna praksa na šolah_K ' Ta študij
se sedaj izvaja na enajstih kvalitetnih šolah v Ljubljani. To delo je
smotrno povezano z vsakdanjim delom študentov in se zahteva, da imajo
študenti vsak dan stike z osnovnimi šolami. S premestitvijo šole bi bilo
to delo v vsakem pogledu otežkočeno. Študenti bi izgubili veliko časa s
prevozi, kar vsekakor ne bi koristilo intenzivni izrabi časa, ki je pri
dveletnem študiju že več kot skopo odmerjen.</p>
<p>Končno se zastavlja vprašanje, ali je smotrno preseliti pedagoško
akademijo v prostore Višje gospodinjske šole v Grobljah s tem, da se
določene objekte še dogradi. Sedaj kapacitete te šole res niso
izkoriščene. Poleg podatkov, ki sem jih navedla, bi opozorila še na
nekatere. Pedagoška akademija je s svojimi oddelki za specialne pedagoge
nujno vezana na pedagoško medicinske institucije v Ljubljani, na Zavod
za slepo mladino, Zavod za gluho mladino, Vzgojni zavod »Janeza Levca«,
na pedagoške in medicinske ustanove, na klinike in na delavce na teh
klinikah, ki sodelujejo kot honorarni sodelavci na posameznih oddelkih
pedagoške akademije. Ti honorarni predavatelji poučujejo predmete, ki
nikoli ne bi mogli biti zasedeni z rednim pedagoškim kadrom.</p>
<p>Dalje, oddelek za izobraževanje učiteljev strokovnih šol bo v bodoče še
veliko bolj povezan z drugimi visokošolskimi in višješolskimi
institucijami v Ljubljani. Če upoštevamo, da obiščejo izredni študenti
trikrat v tednu center za izredni tudij v Ljubljani in povezavo tega
študija z rednim delom pedagoške akademije, menim, da je argumentov, ki
govore proti preselitvi pedagoške akademije v Groblje, že več kot
preveč. Končno je tu še problem stalnega sodelovanja pedagoških kadrov
na pedagoški akademiji z znanstvenimi in kulturnimi institucijami, saj
je jasno, da šola ne bo mogla samostojno oblikovati program svojega
raziskovalnega dela in ga tudi izvajati, temveč bo smotrno, da se
vključijo njeni raziskovalni kadri v institucije, ki so za to delo v
prvi vrsti poklicane. Prav tako bi bile študentom od rok
Narodno-univerzitetna knjižnica, centralna tehnična knjižnica in druge
centralne kulturne ustanove.</p>
<p>Končno pa poudarjam še to, ali smemo eksperimentirati s kadri, ki jim
prepuščamo izobraževanje in vzgojo otrok. Ali. ni ena glavnih nalog tudi
splošna kulturna rast študentov pedagoške akademije, ki bodo bodoči
učitelji in bodoči nosilci kulturne in prosvetne misli na vasi. Ti
študenti bodo postali široko razgledani le v vsakdanjih stikih s
študenti drugih višjih in visokih šol, kar jim je v njihovem poklicnem
delu tako zelo potrebno. Zato ponovno poudarjam, da je treba poiskati
ustreznejšo rešitev. Res je verjetno zaradi materialnih težav ta rešitev
začasna, toda dokončna rešitev je samo ena, in sicer ta, da dobi
pedagoška akademija svoj dom v kraju, kjer so vse druge znanstvene in
kulturne institucije. S tem bo omogočeno, da bo šola izobraževala dobre
kadre.</p>
<p>Predsednik Ivo Tavčar: Prosim, želi še kdo besedo? Besedo ima tovariš
Vinko Marošek, pomočnik republiškega sekretarja za finance.</p>
<p>Ali dovoliš, da te opozorim, da je zelo zaželeno, da pojasniš, zakaj
sklad ni prejel vseh dohodkov, ki so mu pripadali z zakonom o proračunu.</p>
<p>Vinko Marošek: Tovariš predsednik, tovarišice in tovariši poslanci!
Želel bi nekoliko pojasniti prav to vprašanje, na katerega me je
mimogrede spomnil tovariš predsednik in o katerem je bilo govora tudi v
razpravah na odborih vašega zbora.</p>
<p>Po zakonu o proračunu Socialistične republike Slovenije je sklad SR
Slovenije za šolstvo enako kakor vsi drugi skladi, udeležen na dohodkih
republiškega proračuna v določenem odstotku. Dohodki sklada so torej
neposredno odvisni od realizacije dohodkov republiškega proračuna.
Udeležba sklada za šolstvo v višini 18,779% se je obračunavala
avtomatično ob vsakem praznjenju dohodkov v republiškem proračunu. V
letu 1965 je bila situacija republiškega proračuna zelo težavna. Čeprav
so med letom nastale nove obveznosti, so bili dohodki od 1. avgusta
dalje znižani. Znižanje dohodkov je bremenilo potrošnjo zadnjih mesecev
leta 1965. Tudi dohodki, ki so bili planirani z rebalansom republiškega
proračuna, niso pritekali po predvideni dinamiki. Izpad dohodkov znaša
po začasnih podatkih približno 4 milijarde starih dinarjev. Od meseca
septembra dalje so tudi vsi drugi koristniki republiških proračunskih
dohodkov prejemali le sredstva za osebne dohodke in za plačila
najnujnejših neodložljivih obveznosti. Pri tem pa je sklad za šolstvo
vse do 15. decembra 1965 prejemal sredstva v skladu z doseženimi dohodki
republiškega proračuna. Navedenega dne je bil blokiran žiro račun
republiškega proračuna. Republika je namreč prej zaradi neenakomernega
priliva dohodkov vzela kredit pri Splošni gospodarski banki v višini 2,8
milijarde starih dinarjev. Po predpisih bi bilo treba ta kredit
odplačati do 30. novemlbra 1965. leta. Kakor pa sem že omenil, so bili
dohodki republiškega proračuna ves čas sorazmerno nizki in so
zadostovali le za sklade in za izplačila osebnih dohodkov in zato ni
bilo mogoče v celoti odplačati kredita v dogovorjenem roku. Zato je
banka 15. 12. 1965 blokirala žiro račun republiškega proračuna. Od tedaj
dalje sklad za šolstvo ni dobil svoje redne participacije na dohodkih
republiškega proračuna, ker je bil ves priliv uporabljen za odplačilo
kredita. Obveznost republiškega proračuna do sklada SR Slovenije za
šolstvo za leto 1965 v višini 693 milijonov starih dinarjev, kakor je
izkazana v zaključnem računu, je nastala izključno zaradi blokacije
žiro računa republiškega proračuna. Če žiro račun republiškega proračuna
ne bi bil blokiran, bi sklad za šolstvo že lani v celoti prejel svoje
dohodke. Sklad za šolstvo je bil obveščen, da bo republiški proračun
nastalo obveznost v celoti izpolnil. Tako je bilo že 27. 1. 1966 skladu
za šolstvo nakazano 490 milijonov starih dinarjev na račun te
obveznosti, ostanek obveznosti v višini 203 milijonov starih dinarjev pa
bo plačan v tem tednu. Danes sem bil obveščen, da je služba družbenega
knjigovodstva v soboto že odvedla glavni del preostale obveznosti.</p>
<p>Skladu za šolstvo SR Slovenije bodo izpolnjene vse obveznosti, ki
izhajajo iz zakona o proračunu za leto 1965. Končni obračun
pripadajočega dela dohodkov šolskemu skladu bo napravljen z zaključnim
računom republiškega proračuna za leto 1965, ki bo predložen Skupščini v
odobritev.</p>
<p>Z rebalansom republiškega proračuna za leto 1965 skladu SR Slovenije za
šolstvo torej niso bili zagotovljeni dohodki v absolutnem znesku, pač pa
v odstotku od skupnih dohodkov republiškega proračuna. Ker so bili po
začasnih podatkih dohodki republiškega proračuna doseženi le približno
90 %, bodo tudi dohodki sklada SR Slovenije za šolstvo in vseh drugih
skladov, ki imajo udeležbo na dohodkih republiškega proračuna,
realizirani v enaki višini.</p>
<p>V zvezi z realizacijo dohodkov šolskega sklada za leto 1965 v višini 693
milijonov starih dinarjev, ki mu jih ob bilanci še dolguje proračun, pa
je potrebno opozoriti na pomemben sklep upravnega odbora sklada z dne
18. 1. 1966, da se v enakem razmerju, kakor bodo realizirani dohodki
sklada za leto 1965, realizirajo tudi izdatki oziroma obveznosti sklada
za redno dejavnost šol in za naložbe v investicije.</p>
<p>Ob koncu bi želel opozoriti še na probleme realizacije dohodkov tega
sklada v letošnjem letu. Tako kot vedno je tudi letos dinamika priliva
dohodkov v začetku leta znatno pod letnim povprečjem. Izpad dohodkov v
prvih mesecih letošnjega leta bo sklad deloma nadoknadil z najetim
kreditom pri banki. Glede na to, da je sklad v letošnjem letu udeležen v
vseh dohodkih republiškega proračuna z 18,25 %, bo dinamika priliva
odvisna od realizacije vseh proračunskih dohodkov. Če bo le-ta v
naslednjih mesecih bistveno zaostajala, bo treba reševati financiranje
nalog tega in drugih skladov ter financiranja drugih potreb republike na
drug način.</p>
<p>Predsednik Ivo Tavčar: Prosim za nadaljnjo razpravo. Strinjam se s tem,
kar je povedal predgovornik, da so določene objektivne okoliščine
vplivale na neredno izpolnjevanje obveznosti proračuna do sklada. Vseeno
pa imam vtis, da pa pri nekaterih drugih obveznostih proračun ni bil
tako strog, kot je bil do sklada za šolstvo. Nadalje ni popolnoma
pojasnjena zadeva glede 90%realizacije proračuna. Ob sprejemanju
republiškega proračuna se je namreč govorilo o nekoliko višjem odstotku.
Skratka, v zvezi s tem se zastavlja vprašanje, ali naj sploh sprejmemo
zaključni račun sklada, ki ne temelji na realiziranih dohodkih, ki mu
pripadajo po zakonu, pa čeprav se skladu obljublja, da jih bo prejel. V
zaključnem računu obstoja v dohodkih sklada razlika, ki ni prenesena
niti v finančni načrt za letošnje leto. Bojim se namreč, da se bodo ta
sredstva resnično in ne samo knjigovodsko izgubila", kajti gre za velika
sredstva in ne morda za kak dinarček. Vendar, upam, da se lahko zanesemo
na povedana zagotovila. Če obveznosti ne bodo izpolnjene, se bomo lahko
ob prvi priložnosti povrnili k tej razpravi in k zagotovilu, ki je bilo
pravkar dano.</p>
<p>V zvezi z razpravo o preselitvi pedagoške akademije v Groblje in sploh o
investicijah, ki smo vse odložili, razen za višjo zdravstveno šolo in za
stolpnico za študente, je potrebno, da se domenimo, kdaj bodo prišle na
vrsto druge začete gradnje in ali jih bomo nadaljevali v prvotno
predvidenem obsegu. Menim, da bi bilo potrebno ponovno proučiti njihovo
namembnost. To pomeni, da bo morda potrebno spremeniti obstoječi
prioritetni red izgradnje, posamezne investicije zmanjšati ali povečati,
izgrajene kapacitete pa dati na razpolago drugim šolam. Mislim, da pa je
najmanj, kar moramo čimprej rešiti, vprašanje gospodinjske šole v
Grobljah, da se ne bomo kar naprej o njej pogovarjali. Želim, da se do
šolskih počitnic odločimo, ali šola v Grobljah ostane ali jo ukinemo ali
pa jo združimo s pedagoško akademijo; in če jo ukinemo, še to, kdo bo
potem uporabljal njene prostore. Prosim, da Republiški sekretariat za
prosveto in kulturo predloži Skupščini ustrezen predlog, ker menim, da
je za te zadeve on pristojen. To vprašanje zadeva tudi našo komisijo za
visoko šolstvo, ki je sicer že začela delati, ni pa še začela
obravnavati konkretnih vprašanj. Tudi ona naj o tej šoli pove svoje
mnenje. Nadalje se bomo morali odločiti o pedagoški akademiji, ali jo
bomo gradili, ali ne. Gre namreč za gradnjo, ki bi zahtevala dve do tri
milijarde starih dinarjev To niso majhne vsote. Upam, da bo naša
komisija za visoko šolstvo obravnavala tudi to zadevo. Nekaj
dokumentacije za to investicijo je že pripravljene in prosim tudi naš
odbor za visoko šolstvo, da sodeluje pri pripravi realnih predlogov.</p>
<p>Nadalje prosim upravni odbor sklada, da predloži Skupščini merila, na
osnovi katerih deli zavodom sredstva, da bomo lahko razpravljali o njih
hkrati z razpravo o zaključnih računih zavodov. Ugotoviti moramo, kako
deli sklad šolam sredstva in kako šole s temi sredstvi gospodarijo. To
je treba letos temeljito proučiti, da ne bodo stalno očitki, da znašajo
v nekaterih šolah osebni dohodki 120 000 starih dinarjev, v drugih pa
220 000 starih dinarjev. Zakaj in kako je mogoče, da obstajajo tako
velike razlike? Ali so te razlike res samo posledica dobrega ali
slabega gospodarjenja. Prosim, da se ugotovi vzroke teh razlik v osebnih
dohodkih. In končno vas ponovno prosim, da ne pozabite na te nesrečne
Groblje, drugače si bomo v zvezi s temi Grobi jami res lahko postavili
nagrobni spomenik.</p>
<p>Želi še kdo razpravljati? (Ne javi se nihče.) Ker se nihče ne javi k
besedi, zaključujem razpravo in predlagam, da zbor glasuje o predlogu
odloka o soglasju k zaključnemu računu sklada SR Slovenije za šolstvo za
leto 1965.</p>
<p>Kdor je za, naj prosim dvigne roko! (Vsi poslanci dvignejo roko.) Je kdo
proti? (Nihče.) Se je kdo vzdržal? (Nihče.) Hvala lepa!</p>
<p>Ugotavljam, da je Prosvetno-kulturni zbor soglasno sprejel predlog
odloka o soglasju k zaključnemu računu sklada SR Slovenije za šolstvo za
leto 1965.</p>
<p>Prehajamo na 7. točko dnevnega reda, to je na razpravo in sklepanje o
finančnem načrtu sklada SR Slovenije za šolstvo za leto 1966.</p>
<p>Predlog odloka je obrazložil že pri prejšnji točki tovariš Mirko Tušek.
Začenjam razpravo. Kdo želi besedo? Besedo ima tovariš Miroslav Vute.</p>
<p>Miroslav Vute: Ne mislim razpravljati, imam pa konkretno vprašanje.
Vidim, da so znašali stroški sklada v lanskem letu 49,10 milijona starih
dinarjev, da pa se letos predvideva 55 milijonov starih dinarjev. Zanima
me samo podrobnejša razčlenitev teh stroškov in prosim, da predstavnik
upravnega odbora sklada to pojasni;.</p>
<p>Predsednik Ivo Tavčar: Prosim za nadaljnjo razpravo. Besedo ima tovariš
Mirko Tušek.</p>
<p>Mirko Tušek: Menim, da je na to vprašanje deloma odgovoril že tovariš
Beno Zupančič. Stroški službe družbenega knjigovodstva so se izredno
povečali in to je močna postavka, ki bremeni stroške sklada. Podrobna
razčlenitev stroškov sklada v preteklem letu je naslednja:</p>
<p>Gre za analize, ki jih je naročil upravni odbor sklada in je za njih
plačal 1 303 520 starih dinarjev. Drugi izdatki pa so bančni stroški, ki
jih avtomatično zaračuna banka oziroma služba družbenega knjigovodstva
in ti znašajo približno 48 milijonov starih dinarjev.</p>
<p>Razčlenitev bančnih stroškov pa je naslednja: Manipulatavni stroški
znašajo 3 milijone 900 tisoč starih dinarjev, provizija za kredite 6
milijonov 720 tisoč starih dinarjev, obresti za kredite 9 milijonov 633
tisoč starih dinarjev (po Narodni banki formirani dohodki iz leta 1964 5
milijonov 366) provizija od posebnih kreditov 1 milijon 554 tisoč starih
dinarjev, obresti za posojila v višini 216 milijonov starih dinarjev za
višjo šolo za zdravstvene delavce in pa zavod za slepo mladino so
znašale 12 milijonov 126 tisoč starih dinarjev in nazadnje še obresti od
premostitvenega kredita v višini 9 milijonov 14 tisoč starih dinarjev.</p>
<p>Predsednik Ivo Tavčar: Hvala lepa. Želi še kdo besedo? Besedo ima
tovariš dr. Roman Modic.</p>
<p>Dr. Roman Modic: Tovariš predsednik, tovarišice in tovariši poslanci!
Oprostite, da se tretjič oglašam, vendar prosim še za eno pojasnilo.</p>
<p>Mislim, da letos nismo imeli težav na visokih šolah in fakultetah samo
zaradi manjših finančnih sredstev, kot smo jih predvidevali, ampak tudi
zaradi načina dodeljevanja teh sredstev. Dva rebalansa s 4% in 5%
povprečnim znižanjem sredstev in potem še neizvršitve finančnega načrta
republike, o katerem smo pravkar govorili, so povzročili visokošolskim
zavodom precejšnje težave. Pri takem načinu financiranja je zelo težko
pametno in pravilno gospodariti. Ali bi lahko zvedel, kako bo s
financiranjem v letu 1966. Sliši se namreč, da tudi letošnji proračun ne
bo realiziran, ker baje temelji na nerealni oceni porasta osebnih
dohodkov. Visokošolski zavodi se boje, da ne bodo imeli v letošnjem letu
pri zmanjšanih sredstvih še slabšo situacijo kot v letu 1965".</p>
<p>Predsednik Ivo Tavčar: Besedo ima tovariš Beno Zupančič.</p>
<p>Beno Zupančič: Dovolite, da na kratko odgovorim tovarišu prorektorju.
Kot ste videli iz odgovora, ki ga je dal predstavnik sekretariata za
finance, ni bil v težavah samo sklad za šolstvo, temveč vse finance
republike. Težave so nastale, ker je naše gospodarstvo glede na
predvidevanja ustvarilo premalo sredstev. To je seveda vplivalo na vsa
področja, ki se financirajo iz občinskih proračunov.</p>
<p>Proračun za leto 1966 temelji na precej realnih predvidevanjih. Vendar
moramo vedeti ob tem dve stvari: Prvič, zaradi reformnih ukrepov in
zaradi preusmerjenih gibanj v gospodarstvu so vse prognoze manj točne
kot poprej. To pomeni, da smo se pri proračunskih predvidevanjih lahko
zmotili. Proračun bo lahko presežen ali pa celo ne bo dosežen. Drugič pa
gre za to, da proračun temelji na predvidevanjih, da se bodo proizvodnja
in osebni dohodki v letu 1966 precej povečali. To pomeni, da obstaja
deloma upravičena bojazen, da proračun ne bo realiziran. V tem primeru
bo prizadet seveda tudi sklad.</p>
<p>Končno naj omenim še najvažnejše. Realizacija proračuna je odvisna od
celotnih družbenih, predvsem pa gospodarskih prizadevanj. To je tisto, o
čemer je govoril tovariš Miroslav Vute. Samo večja in boljša
proizvodnja lahko poveča proračunske dohodke občin, republike in seveda
tudi federacije. Tu je pravzaprav čarobni ključek, ki nam lahko zagotovi
potrebna sredstva. Ta poudarek je toliko bolj pomemben zaradi tega, ker
po reformi ni mogoče več gospodariti po starem. Ni več mogoče, da bi
manjkajoča proračunska sredstva pokrivali iz bančne emisije, s tem, da
bi s svojimi zahtevki in željami povzročali inflacijo in tako formalno
izpolnjevali proračune do dinarja, hkrati pa jih dejansko za isto
vrednost zmanjševali. To pomeni, da je moj odgovor pravzaprav nepopoln.
Nihče razen našega gospodarstva ne more zagotoviti, da bo proračun
realiziran do dinarja točno. Če bodo gospodarska gibanja ugodna, ga
lahko celo presežemo in s tem povečamo tudi dohodke posameznih skladov,
ki so vezani na proračun. Če pa gospodarska gibanja ne bodo ugodna,
potem bo podobno kot lani, ko smo pripravili dva rebalansa proračuna, pa
še kljub temu proračuni niso bili realizirani, in bodo prizadeti tudi
skladi.</p>
<p>Predsednik Ivo Tavčar: Želi še kdo razpravljati? Besedo ima tovariš
Mirko Tušek.</p>
<p>Mirko Tušek: Rad bi samo dopolnil pojasnila, ki jih je dal tovariš Beno
Zupančič.</p>
<p>Na podlagi izkušenj sodim, da se da z dobrim gospodarjenjem v zavodih
deloma ublažiti težave, ki jih povzroča sedanji nestabilni način
razdeljevanja sredstev. S pogodbami med skladom in zavodi bi bilo
potrebno doseči, da bo dinamika pritoka sredstev v sklad čimmanj
vplivala na dejavnost zavodov. Z rezervo lahko sklad le skromno ublaži
posledice nerednega dotoka sredstev. Ne more pa reševati problemov,
kakršni so bili v preteklem letu. Omenim naj še, da smo tudi letos za
mesec januar in februar lahko nakazali samo sredstva za osebne dohodke,
ne pa za vso dejavnost zavodov. Če bo sklad prejel še dohodke, ki mu jih
dolguje proračun za leto 1965, se bodo razmere izboljšale.</p>
<p>Predsednik Ivo Tavčar: Želi še kdo razpravljati? Besedo ima tovariš Miro
Stiplovšek.</p>
<p>Miro Stiplovšek: Zastavljam samo dvoje kratkih vprašanj. Kako so bili po
reformi valorizirani osebni dohodki učiteljev na zavodih, ki jih
financira sklad SR Slovenije za šolstvo. To vprašujem predvsem zaradi
tega, ker sem pred kratkim bral v uvodniku časopisa Delo, da so v
gospodarskih organizacijah osebni dohodki revalorizirani za 31 % in pa
tudi glede na izjavo tovariša Čačinoviča, ki jo je dal v odboru za
proučevanje zakonskih in drugih predlogov našega zbora, da so na teh
šolah osebni dohodki učiteljev že dobro urejeni.</p>
<p>Drugo vprašanje pa se glasi, ali so po razdelilniku sredstev med
posamezne zavode, ki je priložen finančnemu načrtu, vsi zavodi v enakem
položaju glede nagrajevanja svojega učnega in administrativnega osebja.
To pa sprašujem zaradi tega, ker se večkrat sliši da zavodi, ki dobe več
sredstev za materialne izdatke, prelivajo ta sredstva v osebne prejemke
in imajo zato učitelji teh zavodov boljše osebne prejemke, ne pa zaradi
boljše kakovosti svojega dela. Hvala lepa.</p>
<p>Predsednik Ivo Tavčar: Ali bo predstavnik upravnega odbora sklada
odgovoril na vprašanje? (Da.)</p>
<p>Besedo ima tovariš Mirko Tušek.</p>
<p>Mirko Tušek: Na prvo vprašanje bom kratko odgovoril. Podrobne analize o
osebnih dohodkih učnega osebja na posameznih visokošolskih zavodih
nimamo. Zaradi tega je seveda težko ugotavljati, ali so osebni dohodki
na enem zavodu previsoki in na drugem prenizki. V svojem poročilu sem
omenil, da je ena izmed osnovnih nalog upravnega odbora šolskega sklada,
da bo na podlagi zaključnih računov zavodov in neposrednih pogledov v
poslovanje posameznih visokošolskih zavodov ugotovil, kakšni so osebni
dohodki, kako so se uporabljala sredstva za materialne izdatke in drugo.
Omenjam sam_( o še to, da je višina osebnih dohodkov v veliki meri
odvisna od samih zavodov, ker s sredstvi, ki jih prejmejo od sklada,
samostojno razpolagajo. Menim, da bi za fakultete lahko Univerza
opravljala določeno koordinacijo, tudi kar zadeva razmerje med
materialnimi in osebnimi izdatki; da ne pride do razlik, ki bi bile
lahko spotakljive. Na drugi strani se mi dozdeva, da težnje za sistem
nagrajevanja, ki bi zagotavljal vsem profesorjem enake dohodke, pa tudi
drugim delavcem niso v skladu z nagrajevanjem po delu. Ko sem
pojasnjeval merila, sem povedal, da je vsaka institucija glede
financiranja enako obravnavana in ne dela med njimi upravni odbor sklada
nobene diskriminacije, bodisi da gre za filozofsko ali elektro
fakulteto, ali za akademijo za glasbo. Če je imel tovariš poslanec kaj
takega v mislih, sem dolžan to povedati. Še enkrat pa omenjam, da
pripravlja sklad podrobnejšo analizo o vseh teh vprašanjih. Hkrati s tem
odgovarjam tudi tovarišu predsedniku, da bo upravni odbor približno čez
dva meseca — prej ne — predložil Skupščini ves material.</p>
<p>Predsednik Ivo Tavčar: Ko si že tu, te prosim, da odgovoriš še na moje
vprašanje. Z zakonom o spremembah in dopolnitvah zakona o skladu SR
Slovenije za šolstvo je določeno, da sklad ne financira več investicij.
V finančnem načrtu za leto 1966 pa obstaja postavka za investicije v
znesku 37 milijonov starih dinarjev. Gre za poravnavo nekih posojil, ki
so bila najeta za investicije. Smatram, da ni mogoče sprejeti te
obveznosti v finančni načrt za leto 1966 in je ta postavka nezakonita.
Prosim za pojasnilo, kaj meni o tem upravni odbor sklada.</p>
<p>Mirko Tušek: Gre za sredstva, ki jih je Skupščina ob sprejemu proračuna
namensko dodelila skladu. Sklad pravzaprav v imenu republike samo
odplačuje dolgove za dve ali tri šole. Tako kot sredstva za študentske
zadeve in za združenja so tudi ta sredstva v finančnem načrtu izkazana
na posebni postavki.</p>
<p>Predsednik Ivo Tavčar: In zakaj sklad ne prevzema še drugih obveznosti
iz naložb?</p>
<p>Mirko Tušek: Ne vem zakaj. Safno ugotavljam, da je bila ta obveznost z
zakonom o republiškem proračunu izrecno skladu naložena. In s tem
prevzema sklad to obveznost.</p>
<p>Predsednik Ivo Tavčar: V zakonu o proračunu tega ni napisano. Zato
smatram, da to ni obveznost sklada in je upravni odbor sklada ni dolžan
izpolniti.</p>
<p>Prosim za nadaljnjo razpravoi Besedo ima dr. Avguštin Lah.</p>
<p>Dr. Avguštin Lah: Tovarišice in tovariši! Ob tem kritičnem materialnem
položaju, v katerem je sedaj visoko šolstvo in ob dejstvu, da je upravni
odbor sklada uvidel, da bo po kriterijih, ki jih šteje za objektivne,
mogel pokriti v 1966. letu le 74 % potreb visokošolskih zavodov, je
treba vendarle nekaj ukreniti. Treba je realno oceniti, kolikšne so naše
možnosti, kaj lahko z obstoječimi sredstvi vzdržujemo, kajti ta problem
se ne bo sam rešil. V sedanjih okoliščinah so visokošolski zavodi
prisiljeni izplačevati učiteljem nižje osebne dohodke, ker niso
revalorizirani; obenem pa so zelo omejili tudi drugo potrošnjo, kar
poslabšuje kakovost pouka. Zmanjšali so izdajanje učnih knjig in nabavo
tujih knjig ter dokumentacije. Nadalje so ukinili ekskurzije, zmanjšali
programe znanstvenega dela in podobno. Večkrat smo že ugotovili, da se
je naše šolstvo razvijalo ekstenzivno. Potrebna je torej preureditev
šolstva. Sole tega same ne bodo naredile in se zato k tej razpravi ne
oglašam samo z željo, da bi bil proračun kar najbolj ugodno realiziran,
ampak da tudi povem, da šolstva v obsegu, kakršnega imamo, nismo zmožni
docela financirati. Zato sodim, da je treba naložiti pristojnemu organu
nalogo, naj takoj predlaga ukrepe za sanacijo razmer v visokem šolstvu.
Enako naj ..ukrepa komisija za proučitev visokega šolstva v SR
Sloveniji. Republiški zbor, ki sprejema proračun, pa naj ugotovi, če bo
potrebno tudi v letu 1966 izvršiti rebalans republiškega proračuna.</p>
<p>Predsednik Ivo Tavčar: Prosim za nadaljnjo razpravo. Če bo sredi leta
sprejet nov zakon o financiranju šolstva, potem bomo morali spremeniti
to, kar sedaj sprejemamo. Ker se nihče več ne javlja k besedi,
zaključujem razpravo in dajem predlog odloka o soglasju k finančnemu
načrtu sklada SRS za šolstvo za leto 1966 na glasovanje. Kdor je za, naj
prosim dvigne roko. .(Večina poslancev dvigne roko.) Je kdo proti?
(Nihče.) Se je kdo vzdržal? (6 poslancev.)</p>
<p>Ugotavljamo, da je Prosvetno-kulturni zbor sprejel predlog odloka o
soglasju k finančnemu načrtu sklada SRS za šolstvo za leto 1966.</p>
<p>Prehajamo na 8. točko dnevnega reda, to je na obravnavo zaključnega
računa za leto 1965 in finančnega načrta za leto 1966 sklada SR
Slovenije za pospeševanje kulturnih dejavnosti.</p>
<p>Finančni načrt in zaključni račun je obravnaval naš začasni odbor. Odbor
je o tem predložil pismeno poročilo. Prosim poročevalca odbora, da
prebere poročilo.</p>
<p>Vlado Golob: Začasni odbor Prosvetno-kulturnega zbora za kulturne
dejavnosti je na seji dne 10. 2. 1966 obravnaval zaključni račun za leto
1965 in finančni načrt za leto 1966 sklada SR Slovenije za pospeševanje
kulturnih dejavnosti, ki ju je Skupščini SR Slovenije predložil upravni
odbor tega sklada.</p>
<p>V razpravi v odboru je bilo hkrati z vprašanji, ki neposredno zadevajo
ta dva akta sproženih še več drugih vprašanj o našem kulturnem življenju
iii kulturni politiki. Odbor je ugodno ocenil poslovanje upravnega
odbora sklada v preteklem letu, ki ob skromno odmerjenih sredstvih ni
imel lahkega dela pri opravljanju nalog, ki mu jih daje zakon.
Razdeljevanje sredstev namreč ni bilo vedno v skladu s temi nalogami.
Otežkočeno je razlikovanje, ali je sklad financiral kulturne akcije ali
pa je neposredno podpiral obstoj kulturnih investicij, oziroma pri
spomeniškem varstvu financiral investicije. Poleg tega tudi obsežen
seznam prireditev, ki so bile deležne podpore v lanskem letu, kaže, da
sklad ni mogel uspešno opravljati svoje pospeševalne vloge, ki mu jo
zakon nalaga. Ob tem so se člani odbora zavzeli, da je potrebno rešiti
financiranje varstva kulturnih spomenikov in prav tako ne more še naprej
pokrivati primanjkljajev, ki nastajajo pri osnovni dejavnosti kulturnih
institucij. Bodočo politiko upravnega odbora sklada, s katero hoče
odpraviti omenjena nesorazmerja in neusklajenosti, je odbor v celoti
podprl. Z letošnjim obsegom sredstev, ki so upravnemu odboru na
razpolago, pa po mnenju odbora seveda še ne bo mogoče doseči bistvenih
sprememb. Nasprotno, če bo upravni odbor izpolnil obveznosti, ki so
nastale v prejšnjih letih v znesku približno 63 000 000 starih dinarjev
in, če k tej obveznosti prištejemo še vsakoletne obveznosti iz
preteklega leta za približno 35 000 000 starih dinarjev, preostane v
tekočemi letu . za pospeševanje kulturnih dejavnosti le še približno 200
milijonov starih dinarjev. S temi sredstvi pa sklad nalog ne more
zadovoljivo realizirati. Odbor je glede na tako finančno stanje sklada,
ki je deloma tudi posledica spremenjenega načina financiranja njegovih
dohodkov, podrl pobudo, da se skladu ponovno zagotovi samostojne vire
dohodkov, ki ne bodo odvisni od proračunov, pa tudi zato, ker je treba
skladu nadoknaditi sredstva, ki mu pripadajo po rebalansu republiškega
proračuna za leto 1965. Sklad je lani dobil le 81,6 % predvidenih
sredstev. Ta odstotek pa bi bilo treba še uskladiti z odstotkom, do
katerega je bil realiziran proračun.</p>
<p>Pri razporeditvi sredstev na glavna kulturna področja se je odbor
strinjal s povečanjem sredstev za medrepubliške kulturne izmenjave, pa
tudi z zmanjšanjem sredstev za spomeniško varstvo. Odbor meni, da je
treba spremeniti način financiranja spomeniškega varstva.</p>
<p>Predsednik Ivo Tavčar: Kdo želi besedo? Besedo ima tovariš Stanko Škaler.</p>
<p>Stanko Škaler: Imam nekaj pripomb k besedam poročevalca odbora in
nekaterih govornikov pred njim.</p>
<p>Iz poročila je razvidno, da je sklad za pospeševanje kulturnih
dejavnosti dobil 80 % predvidenih sredstev, to se pravi, dosti izpod
odstotka realiziranega republiškega proračuna.</p>
<p>Drugo pa je vprašanje, kakšno stališče je zavzel upravni odbor sklada do
spomeniško-varstvene dejavnosti.</p>
<p>Iz finančnega načrta sklada je razvidno, da si je upravni odbor jasno
začrtal zasnovo svojega poslovanja v bodoče. Ne bo več financiral
osnovne dejavnosti kulturnih ustanov in tudi ne spomeniško-varstvenih
akcij, ki imajo po statutu značaj investicij.</p>
<p>Strinjam se, da si mora upravni odbor določiti politiko. Vendar ostaja
odprto vprašanje, v kakšnem položaju bo potem spomeniško-varstvena
služba. Po sedanjem statutu bo lahko sklad financiral le neznaten del te
dejavnosti, na primer varstvo slikarskih stvaritev, ali plastik, ne bo
pa mogoč, spomeniško-varstveni poseg na kakršnikoli arhitekturi. V
prihodnjem obdobju se bodo še</p>
<p>bolj zaostrile pomanjkljivosti, ki so že prej obstajale, sicer je pa
sklad že. pred tem v minimalnem obsegu financiral spomeniško-varstvena
dela, na primer na gradovih Kostanjevica, Turjak, Rihemberg in drugih,
ki so bila pravzaprav investicije. Ker pa bodo odpadla še ta sredstva,
to pomeni, da ne bomo več izvrševali zakon o spomeniškem varstvu, ki
velja že 6 let. V Sloveniji imamo več spomenikov, ki imajo vseslovenski
kulturni pomen in so kulturna dediščina vseh Slovencev. Mnoge od teh
spomenikov ne bo mogoče prepustiti v oskrbo občinam, na katerih območjih
se ti nahajajo. Ne vem, če je mogoče na primer občini Krško prepustiti
skrb za kostanjeviški kompleks in tako dalje. V srednjeročnem planu
razvoja SR Slovenije bo treba upoštevati spomeniško varstveno dejavnost
in predvidevati potrebna sredstva. Tehnika financiranja ni pomembna,
vseeno je ali jemljemo iz tega sklada ali pa iz sredstev, ki bodo
predvidena za negospodarske investicije.</p>
<p>Poleg sredstev nam manjka tudi dokumentacija za izvedbo srednjeročnega
plana. Imamo tudi izredno malo dokumentiranih načrtov, skoraj da bi jih
lahko našteli na prste. Morda bi ti za prvo fazo, ki bi trajala na
primer dve leti, zadostovali in služili kot osnova za nadaljnje akcije.</p>
<p>Po posvetu z nekaterimi strokovnjaki sem ugotovil, da bi tak okvirni
načrt lahko izvedli. Potrebno pa bi bilo zagotoviti približno eno
milijardo starih dinarjev. Pri tem računamo, da bi najbrž od vseh drugih
interesentov dobili vsaj 50 % sredstev, morda v nekaterih primerih tudi
dosti več. To pomeni, da bi morala zagotoviti republika skupno manj kot
polovico sredstev. S tem bi zaposlili vse institucije, ki jim je zaupana
skrb za spomeniško varstvo in ki so sedaj brez dela. S tridesetimi
milijoni dinarjev, ki se jih letos predvideva, seveda tudi ni mogoče
voditi kakršnekoli nacionalne politike spomeniškega varstva. Zato
ponovno opozarjam na srednjeročni plan razvoja SR Slovenije, v katerem
naj se predvidijo sredstva za varstvo slovenskih kulturnih spomenikov.
Hvala lepa.</p>
<p>Predsednik Ivo Tavčar: Želi še kdo razpravljati? (Ne javi se nihče.)</p>
<p>Pripominjam samo to, da sklad, kakršen je, ne more več dolgo obstajati.
Njegova dejavnost soupada z dejavnostjo drugih skladov in financira vse,
redno dejavnost, kulturne akcije in zadeve, ki spadajo v pristojnost
založniškega sklada ali pa sklada Borisa Kidriča. Kot primer navajam
dejavnost družbenih organizacij in društev, ki jih sicer financiramo iz
proračuna, soudeležene pa so tudi pri sredstvih sklada. Tak sistem
financiranja ustvarja pri nepoznavalcih vtis neke zmede in neurejenosti
razmer. In res obstajajo možnosti, da se izkoriščajo te razmere za
neupravičeno pridobivanje sredstev.</p>
<p>Mislim, da je skrajni čas, da se dogovorimo o bodočem načinu
financiranja kulturnih dejavnosti. Ker Republiški sekretariat za
prosveto in kulturo kljub večkratnim opozorilom še ni ničesar predlagal,
naprošam upravni odbor sklada, da on da predloge za ustreznejšo
ureditev. Pove naj, kako si zamišlja vlogo nekega republiškega sklada za
kulturo.</p>
<p>Morda republiški sekretariat in Izvršni svet v tej situaciji tudi ne
želita predložiti Skupščini zakone o varstvu spomenikov in zakone o
naravnih spomenikih, pa čeprav ju že dolgo obljubljata in sta že tudi
pripravljena. Če ju ne mislita predložiti, potem menim, da ju lahko tudi
kdo drug predlaga. V nekaterih zadevah si bo pač potrebno pogledati iz
oči v oči in reči jasno besedo. Vsi vemo, da so ta vprašanja zelo
občutljiva. Razni spori in prepiri v zadnjem</p>
<p>času o hidrocentralah in podobno nas opozarjajo, da nekatere zadeve
glede varstva naravnih znamenitosti še niso urejene.</p>
<p>Zato ob koncu še enkrat priporočam, da se Skupščini predložita predloga
zakonov o varstvu kulturnih spomenikov in o varstvu naravnih
znamenitosti ter da se izdela predlog za bolj smotrno financiranje
kulturnih dejavnosti, ker nam bo sicer te zadeve zopet kdo drug uredil
in verjetno ne v našo korist.</p>
<p>Toliko v zvezi z razpravo o skladu SR Slovenije za pospeševanje
kulturnih dejavnosti. Skupščina namreč finančni načrt in zaključni račun
samo obravnava in ne sprejema odlokov.</p>
<p>Prehajamo na 9. točko dnevnega reda, to je na poročila
mandatno-imunitetne komisije Prosvetno-kulturnega zbora.</p>
<p>Poslanka Bernarda Pere se je odpovedala poslanski funkciji. O njeni
izjavi je danes razpravljala mandatno-imunitetna komisija, zato prosim
predsednika te komisije, da prebere poročilo.</p>
<p>Branko Babič: Mandatno imunitetna komisija Prosvetno-kulturnega zbora
Skupščine SR Slovenije je na svoji seji dne 14. februarja 1966 v smislu
določila 109. člena začasnega poslovnika Prosvetno-kulturnega zbora
Skupščine SR Slovenije obravnavala pismeno izjavo poslanke Bernarde
Pere, ki je bila izvoljena v 64. volilni enoti, Ptuj 1, o odpovedi
poslanski funkciji.</p>
<p>Poslanka Bernarda Pere, že do sedaj zaradi obremenjenosti s študijem
doma in v inozemstvu ni mogla zadovoljivo opravljati svoje poslanske
funkcije in bo tudi v letu 1966 na študiju v inozemstvu. Komisija je po
vsestranski proučitvi poslankine izjave ugotovila, da so razlogi za
odpoved poslanski funkciji utemeljeni in zato predlaga zboru, da to
odpoved sprejme.</p>
<p>Predsednik Ivo Tavčar: Ima kdo k temu kakšno pripombo? (Nihče.) Če ne,
potem ugotavljam, da je Prosvetno-kulturni zbor vzel na znanje odpoved
tovarišice Bernarde Pere, ki ji s tem preneha njen mandat.</p>
<p>Ob koncu današnje seje prosim predstavnika komisije za telesno kulturo,
ki je sedaj že med nami, da odgovori na poslansko vprašanje. S tem se
vračamo na 3. točko dnevnega reda, ki smo jo odložili zaradi odsotnosti
predstavnika komisije.</p>
<p>Vlado Dernač: Najprej opravičujem predsednika komisije, ker zaradi
odsotnosti ne more odgovoriti na vprašanje poslanca tovariša Franca Bizjaka.</p>
<p>Poslansko vprašanje se glasi približno takole: zakaj se dohodki iz male
športne napovedi ne zbirajo v posebnem republiškem skladu in uporablja
zlasti za potrebe telesne kulture v šolah?</p>
<p>Kaj je v zvezi s tem bilo storjenega, dajem naslednje pojasnilo:</p>
<p>Meseca marca 1965. leta je bila uvedena mala športna napoved, ki je
začela delovati že naslednji mesec. Zvezna komisija za telesno kulturo,
ki po določilih 7. člena zakona o spremembah in dopolnitvah zakona o
jugoslovanski loteriji odloča o načinu uporabe dohodkov iz male športne
napovedi, je sklenila, da ne more upoštevati predloga jugoslovanske
zveze za telesno kulturo o formiranju zveznega sklada, v katerega naj bi
se stekali dohodki iz male športne napovedi, hkrati pa je zvezna
komisija priporočila, naj republiške komisije za telesno kulturo
proučijo možnost o zbiranju in uporabi teh sredstev v republiškem
merilu. Komisija SR Slovenije za telesno kulturo je zavzela stališče, da
bi v naši republiki ta sredstva združili v en sklad. Takrat, ko smo o
tem razpravljali, je bilo predvideno, da bi se v republiki zbralo iz
tega naslova od 6 do 10 milijonov starih dinarjev. Združevanje sredstev
naj bi se uredilo z ustreznim republiškim predpisom. S tem stališčem
komisije so se strinjali tudi Republiški sekretariat za finance,
sekretariat za zakonodajo Izvršnega sveta, Zveza za telesno kulturo SR
Slovenije in predstavniki nekaterih občinskih skupščin. Sredstva naj bi
se po mnenju komisije uporabljala za kreditiranje izgradnje
telesno-vzgojnih objektov in ob najmanj 50 % obvezni udeležbi sredstev
investitorjev ali pa tudi za izdelavo načrtov pod ugodnimi pogoji.</p>
<p>Navedeno stališče — podobnega so zavzele tudi druge republiške komisije
za telesno kulturo — je bilo posredovano zvezni komisiji za telesno
kulturo. Zvezna komisija je na svoji seji dne 28. septembra 1965. leta
zavrnila predlog o formiranju republiških skladov iz dohodkov male
športne napovedi z utemeljitvijo, da ni v skladu z obstoječim sistemom,
ker bi se sredstva ene občine lahko uporabljala za potrebe drugih občin.
Zato je zvezna komisija za telesno kulturo na tej isti seji sklenila, da
pripadajo sredstva male športne napovedi občinam, v katerih se
vplačujejo stavni listki. Podobna ureditev obstoja pri veliki športni
napovedi in pri LOTU. Sredstva se lahko uporabljajo samo za gradnje,
adaptacije ali za vzdrževanje telesno-vzgojnih objektov.</p>
<p>Naj še omenim, da naše prve kalkulacije niso bile točne, da se je v letu
1965 zbralo v republiki nekaj nad 18 in pol milijona starih dinarjev
dohodkov iz male športne napovedi. Ta sredstva se dodeljujejo občinam, v
katerih se vplačujejo stavni listki.</p>
<p>Predsednik Ivo Tavčar: Ali je poslanec zadovoljen z odgovorom? (Da.)</p>
<p>S tem je dnevni red seje izčrpan in zaključujem 27. sejo
Prosvetno-kulturnega zbora.</p>
<p>(Seja je bila zaključena ob 14 35.)</p>
<p>SOCIAINO - ZDR AVSTVENIZMQW</p>
<p>22. seja</p>
<p>(22. februarja 1966)</p>
<p>Predsedovala: Dr. Ruža Šegedin, predsednik Socialno-zdravstvenega zbora</p>
<p>Začetek seje ob 9.30.</p>
<p>Predsednik dr. Ruža Šegedin: Tovarišice in tovariši poslanci! Pričenjam
22. sejo Socialno-zdravstvenega zbora Skupščine SR Slovenije.</p>
<p>Odsotnost so opravičili poslanci: Miro Vesel, Tihomir Javoršek, Božo
Robida in Marija Vraničar.</p>
<p>Ugotavljam, da je zbor sklepčen.</p>
<p>Seji zbora prisostvujejo: članica Izvršnega sveta Majda Gaspari, Stane
Šelih, republiški sekretar za zdravstvo in socialno varstvo, Savo
Šifrer, predstavnik odbora za delo in socialno zavarovanje Republiškega
zbora in naslednji vabljeni gostje: Janez Japelj, predsednik odbora za
delo in socialno zavarovanje Republiškega zbora, Erna Podbregar,
republiški sekretar za delo, magister farmacije Uroš Rupreht, direktor
podjetja »Kemofarmacija«, Janez Vrhunc, predstavnik slovenske
farmacevtske industrije, Andrej Petelin, predsednik upravnega odbora
Republiškega sklada za pozavarovanje kmetov, predstavnik Republiškega
zdravstvenega centra, Zavoda za farmacijo in kontrolo zdravil ter
Skupnosti lekarn pri republiški Skupnosti zdravstvenih zavodov.</p>
<p>Goste pozdravljam in jih vabim, da sodelujejo v razpravi.</p>
<p>Za današnjo sejo predlagam naslednji dnevni red:</p>
<p>1. odobritev zapisnika 21. seje Socialno-zdravstvenega zbora;</p>
<p>2. razprava o proizvodnji, distribuciji in potrošnji zdravil;</p>
<p>3. obravnava stopenj prispevkov za invalidsko in pokojninsko zavarovanje
ter prispevka za otroški dodatek in sklepanje o predlogu odloka o
soglasju k določitvi stopenj teh, prispevkov;</p>
<p>4. obravnava in sklepanje o predlogu zakona o prenehanju veljavnosti
zakona o najvišji meji, do katere se sme določiti stopnja osnovnega
prispevka za zdravstveno zavarovanje delavcev;</p>
<p>5. obravnava stopnje oziroma višine prispevka za osnovno zdravstveno
zavarovanje kmetov za leto 1966 in sklepanje o predlogu odloka o
soglasju k določitvi stopnje oziroma višine tega prispevka;</p>
<p>6. obravnava in sklepanje o predlogu okvirnega programa dela zbora za
prvo polletje 1966;</p>
<p>15*</p>
<p>7. obravnava in sklepanje o predlogu sklepa o ustanovitvi začasnih
odborov Socialno-zdravstvenega zbora in</p>
<p>8. poslanska vprašanja.</p>
<p>Se zbor strinja s predlaganim dnevnim redom? Ima morda kdo kakšen
predlog za dopolnitev ali spremembo dnevnega reda? Besedo ima poslanec
dr. Stjepan Bunta.</p>
<p>Dr. Stjepan Bunta: Predlagam, da se 8. točka dnevnega reda dopolni še z
enim poslanskim vprašanjem, ki ga postavljam skupaj s poslancem
tovarišem Vojskom in se nanaša na izgradnjo onkološkega inštituta v
Ljubljani, ki v resoluciji Skupščine SRS ni zajet.</p>
<p>Predsednik dr. Ruža Šegedin: Se zbor strinja, da se 8. točka dnevnega
reda dopolni še š tem poslanskim vprašanjem? Je morda kdo proti?
(Poslanci se strinjajo.) Če ni nihče proti, razširjam 8..točko še s
poslanskim vprašanjem, ki ga je predložil poslanec dr. Bunta v svojem
imenu in v imenu poslanca Vojska in sicer: kaj je z gradnjo Onkološkega
inštituta, ki je v resoluciji Skupščine SR Slovenije izpadla iz programa
negospodarskih investicij za leto 1966?</p>
<p>Prehajamo na 1. točko dnevnega reda. Zapisnik 21. seje zbora ste prejeli
skupaj z vabilom za to sejo. Ima morda kdo kakšne pripombe k zapisniku?
(Ne javi se nihče.) Če ne, smatram, da je zapisnik odobren.</p>
<p>Prehajamo na 2. točko dnevnega reda, in sicer na razpravo o proizvodnji,
distribuciji in potrošnji zdravil.</p>
<p>Za to točko dnevnega reda ste prejeli kot gradivo informacijo o preskrbi
iri porabi zdravil, ki jo je Skupščini predložil Republiški sekretariat
za zdravstvo in socialno varstvo. Kasneje ste prejeli še poročilo odbora
za proučevanje zakonskih in drugih predlogov o obravnavi te
problematike. Ker ste to poročilo že prejeli, predlagam, da ga ne
čitamo. Želi morda poročevalec odbora tovariš Vari še ustno dopolniti
poročilo? (Ne želi.) Začenjamo razpravo.</p>
<p>Kdo želi razpravljati? Besedo ima tovariš dr. Mozetič.</p>
<p>Dr. Vinko Mozetič: Tovarišica predsednik, tovarišice in tovariši
poslanci! Približno 1200 zdravil domače proizvodnje in približno 600
tujih preparatov je pri nas registriranih. Od teh jih stalno primanjkuje
približno 200 do 300 domačih in cela vrsta tujih preparatov. Nekaj
vzrokov za tako stanje smo že ugotovili, kar je razvidno tudi iz
gradiva. Zato ne želim ponavljati dejstev, ki jih vsebuje informacija in
poročilo.</p>
<p>Ob sorazmerno širokem seznamu registriranih zdravil in ob prav tako
obsežnem seznamu manjkajočih ni mogoče izključiti vpliva registracije
domačih in tujih zdravil na stanje izbire in preskrbe. Prav dobro je
znan problem proizvodnje in prometa tako imenovanih paralelnih
sinonimnih zdravil, tj. zdravil istega sestava z različnimi imeni. Samo
vzemimo v roke izdajo zveze Farmacevtskega društva Jugoslavije
»Paralelna zdravila« in se lahko prepričamo o tem, kako širok obseg je
zavzel ta pojav.</p>
<p>Samo nekaj primerov. Kodacil ima za spremljevalce še 8 paralelnih
preparatov istega sestava in dejstva, in nič manj kot 10 preparatov
podobnega sestava in podobnega delovanja. Antibiotik širokega aspekta
»Petraciklin« se uvaža pod 7 različnimi imeni, odvisno pač od firme, ki
ga proizvaja, čeprav gre za eno in isto zdravilo. Mimo tega je v prometu
še 7 drugih preparatov z zelo podobnim učinkom. Tako je tudi z
antihistaminiki, anabolnimi preparati in z vrsto drugih medikamentov.</p>
<p>Veliko število registriranih in uvoženih paralelnih specialitet, čeprav
priznanih firm ne more, da ne bi vplivalo na redno preskrbo z zdravili
in da ne bi okrnjevalo že tako skromni devizni sklad. Tudi veliko teže
se je ogniti komercialnim težnjam tujih firm. Veliko in še vedno rastoče
število domačih preparatov za široko potrošnjo, ki jih lahko prodajamo
brez recepta, kot so mnogi preparati proti bolečinam, servative in
podobno nedvomno prispeva k pretirani in škodljivi porabi teh zdravil
ter vodi v znano »tabletomanijo«. Veliko število paralelnih specialitet
ustvarja težave in negodovanja pri zdravstvenih delavcih in še bolj pri
bolnikih, ki čestokrat niso zadovoljni s pojasnilom v lekarni: »tega
zdravila nimamo, lahko pa vam damo drugo, ki je popolnoma enakovredno«.</p>
<p>Taki pojavi terjajo prav gotovo učinkovitejši regulatorni strokovni
poseg v seznam domačih in uvoženih farmacevtskih preparatov kot je
dosedanji.</p>
<p>Zakon o prometu z zdravili iz leta 1965 obravnava proizvodnjo in promet
z zdravili izključno s farmakodinamskega in analitskega vidika. Obvezuje
sicer proizvajalce za redno proizvodnjo dovoljenega zdravila, limjitira
veljavo izdanega dovoljenja na 5 let, vendar ne vsebuje določil, ki naj
bi omogočili intervencijo pri proizvodnji ali uvozu paralelnih zdravil.
Komisija za izdajo dovoljenj registrira vsako zdravilo, ki je zakonsko
dokumentirano ter analitsko in farmakodinamsko v redu. Za paralelne
preparate je pooblaščena celo uprava, da jih registrira sama brez mnenja
komisije. To so namreč preparati, ki so že preizkušeni in imajo že vso
potrebno dokumentacijo.</p>
<p>Pojavlja se vprašanje dovolj temeljite in vsestranske preizkušnje
zdravil v zavodih in klinikah pred registracijo in bojazen, da je
registracija vse preveč formalen akt.</p>
<p>Zato želim podčrtati mnenja odbora v zvezi s tem vprašanjem. Sestava
strokovne komisije za registracijo zdravil naj bo dovolj široka, da bo
lahko vsestransko presodila rezultate tako kliničnih kot analitskih
preizkusov. Komisija naj bi tudi v večji meri vplivala na ustreznejšo
izbiro registriranih zdravil, posebno paralelnih.</p>
<p>Revizija registracije zdravil, ki je v teku, lahko že sedaj vnese
nekoliko več reda v dolgi seznam zdravil, odpravi lahko vsa zdravila, ki
so danes že zastarela in ne ustrezajo več zahtevam sodobne medicine.</p>
<p>Zakon o prometu z zdravili zahteva obnovo dovoljenja za promet vsakih
pet let. Z doslednim izvajanjem tega določila lahko zagotovimo
pravilnejšo politiko in ažurnost tudi v asortimentu zdravil. Pri
reviziji dosedaj registriranih zdravil bi opozoril na nevarnost, ki
grozi zaradi dejstva, da je še nerešeno vprašanje cen v farmacevtski
industriji. Razprava v odboru je namreč ugotovila, da so cene zdravil
pri nas nižje kot v tujini, zato lahko pričakujemo, da se ne bodo naši
proizvajalci ob novi registraciji potegovali za ponovni vpis tistih
preparatov, ki danes niso več rentabilni. Zato mislim, da je revizija
dela komisije za registracijo nujna in da mora biti njen sestav tak, da
bo res zagotovil takšno izbiro zdravil, ki nam je potrebna. Komisija naj
uredi tržišče z zdravili in naj odpravi vse tisto, kar danes ustvarja
nered in balast pri izbiri in asortimentu zdravil.</p>
<p>Predsednik dr. Ruža Segedin: Besedo ima Stane Šelih, republiški sekretar
za zdravstvo in socialno varstvo.</p>
<p>Stane Šelih: Tovarišice in tovariši poslanci! Glede na to, da je gradivo
dokaj obširno in jasno in ker so tudi precej jasno izoblikovani predlogi
vašega odbora za rešitev te problematike, ne bi hotel ponavljati
določenih ugotovitev in dejstev. Želel bi reči samo to, da so ti
predlogi po mojem mnenju dejansko zadeli bistvo in jih zato podpiram.
Vendar pa bi rad opozoril na nekatere stvari v zvezi s to problematiko.</p>
<p>Najprej je treba poudariti, da danes razpravljamo o problemu, ki
povzroča precej negodovanja v javnosti in tudi med zdravstvenimi
delavci. Seveda se ob tem takoj pojavi vprašanje: kako rešiti to
problematiko? Po mojem mnenju gre za sistemske rešitve, ki naj omogočijo
in zboljšajo proizvodnjo farmacevtske industrije in naj tudi
normalizirajo uvoz potrebnih zdravil. Če razmišljamo o možnostih za
ustrezne rešitve, moramo ugotoviti, da so le-te zelo majhne v okviru
republike. Gre namreč za vprašanje, ki jih je dolžna in ki jih lahko
reši le zveza. Zato mislim, da moramo dati zvezi predvsem pobude za
rešitev teh vprašanj.</p>
<p>Iz gradiva je razvidno, da prejem(amo vsako leto manj deviznih sredstev
"za uvoz zdravil. Druga značilnost je, da ne prejemamo še tistih kvot,
ki so pravočasno odobrene za uvoz zdravil. Običajno še v začetku leta ne
vemo, koliko bo deviznih sredstev, marveč se šele mfed letom čestokrat z
dvo- ali trimesečno zamudo sprostijo devizna sredstva, kar ima za
posledico nemogoče stanje na tržišču. Nereden dotok potrebnih zdravil in
taka »mrzlica« delno prav tako povzročata, da se še tista minimalna
količina zdravil v posameznih lekarnah ali v zdravstvenih zavodih
nepravilno locira.</p>
<p>Jasno moramo poudariti, da prejemajo pravzaprav vsako leto manj deviznih
sredstev za uvoz zdravil. Navedel bi samo za primer, da smo leta 1964
dobili odobreno vsoto 443 333 dolarjev, vendar od te vsote banka ni
realizirala 167 000 dolarjev, kar pomeni, da je bilo za toliko dolarjev
tudi manj sredstev. To dejstvo dovolj zgovorno priča o tem stanju,
zlasti še, če pomislimo, da smo tedaj nujno potrebovali približno 700
000 dolarjev za normalno preskrbo z zdravili; leta 1965 smo prejeli 395
000 dolarjev za uvoz zdravil.</p>
<p>Že samo ti podatki kažejo, da je povsem nenormalno stanje na tem
področju. To imta za posledico, da so pošle še tiste zaloge zdravih v
lekarnah pri uvoznikih, v zdravstvenih zavodih in tudi v industriji. Ce
tega vprašanja ne bomo dovolj hitro rešili, lahko pričakujemo še težjo
situacijo.</p>
<p>Mislim, da bi morali pri zvezi najprej doseči to, da se izloči kvota za
uvoz zdravil iz kvote za splošno potrošnjo. Nekateri tovariši sicer
pravijo, da je ta ločena, vendar se mi zdi, da bi moral pristojni organ
— ne posamezni referenti — v začetku leta oceniti potrebe zdravstvene
službe za tekoče leto in izločiti ustrezna devizna sredstva, za uvoz
zdravil in seveda tudi sredstva za financiranje vsega tistega, kar sodi
k uvozu.</p>
<p>Danes, ko tudi na splošno razpravljamo o deviznem režimu, bi po mojem
mnenju morali poiskati take sistemske rešitve, ki bodo vnesle malo več
poslovnosti. Mislim namreč na tole: Slovenija prejem,a določeno kvoto za
uvoz gotovih zdravil. Vendar gre tu za nekakšno neposlovnost, v -tem
smislu, da bi pravzaprav uvoznik gotovih zdravil moral poleg te kvote
imeti še tudi kvoto, s katero bi podpiral domačo proizvodnjo. Vemo
namreč, da se domača proizvodnja danes ne more vključiti v tak devizni
režim, kot velja za ostalo industrijo. Zato bi, zaradi stanja, kakršno
je na tem področju, moral imeti uvoznik nekaj več sredstev, da bi lahko
podprl z devizami tudi domačo proizvodnjo, s čimer bi trosili manj
deviznih sredstev za uvoz zdravil. Vedeti namreč moramo, da uvažamo
približno 75 % surovin za izdelavo zdravil. Če bi imeli te surovine
doma, bi nedvomno precej prihranili na deviznih sredstvih, ki bi jih
potem lahko v večji višini namenjali za uvoz gotovih zdravil.</p>
<p>Nadalje se mi zdi, da bi se morali bolj preusmeriti na vzhod. Nisem
prepričan, da smo izkoristili vse možnosti uvoza z vzhoda, čeprav vem,
da so tudi tu določeni subjektivni in objektivni momenti, ki zavirajo
tak uvoz. Ker smo na splošno orientirani le na zahod, imamo čestokrat
pripombe k uvozu zdravil ali preparatov z vzhoda, ker pač premalo
poznamo njegovo tržišče. Sprijazniti se moramo tudi s tem, da imamo
glede deviz veliko boljšo situacijo na vzhodu. Zato bi se morali po
mojem mnenju preusmeriti v večji meri na vzhod, zlasti še, ker vemo, da
imajo tudi tam zelo razvito zdravstveno službo.</p>
<p>Zakaj nismo mogli vse do danes rešiti teh problemov? Gre za devizna
sredstva, ki so pravzaprav minimalna. Konkretno: Slovenija potrebuje na
leto 700 do 750 000 dolarjev, da bi rešili to vprašanje. Ne vem, če je
povsem pravilna trditev, da v Jugoslaviji trošimo preveč zdravil in da
imamo preširok asortiment. Strinjam se, da so določene slabosti v
trošenju zdravil in da je glede tega še določen nered. Vendar se mi zdi,
da bi mogli tudi to vprašanje uspešno rešiti. Zato sodim, da bi morali,
ker gre predvsem za rešitve, ki sodijo v pristojnost zveze, podpreti
neko odločno akcijo, da vse te probleme čimprej rešimio, sicer bomo
imeli letos vsaj tako situacijo, kot smo jo imeli minulo leto,</p>
<p>Predsednik dr. Ruža Šegedin: Besedo ima tovariš Janez Vari,.</p>
<p>Janez Vari: Tovarišica predsednica, tovarišice in tovariši poslanci!
Mislim, da je prav, da v uvodu svojega prispevka k razpravi o
informaciji sekretariata za zdravstvo o preskrbi, proizvodnji in
distribuciji zdravil dopolnim to informacijo še z razpravo o preskrbi
zdravstvenih zavodov z razno opremo, bodisi standardno,
elektromedicinsko in z raznimi instrumenti in podobno. Nadalje je še
vprašanje preskrbe z analitskimi kemikalijami, z laboratorijsko opremo
in z zobozdravstvenimi potrebščinami in s sredstvi za rehabilitacijo
invalidov. Vse to skupaj pomeni osnovo materialne preskrbe zdravstvene
službe. Na drugi strani pa zajema današnja razprava le del splošne
problematike farmacevtske službe, sicer najvažnejši del, vendar bi bilo
za boljše razumevanje celotnega problema prav, da bi naš zbor pozneje
kdaj razpravljal o farmacevtski službi kot celoti.</p>
<p>V gradivu, ki smo ga prejeli, lahko delimo vso problematiko na nekaj
temeljnih vprašanj. Ključno vprašanje je vsekakor naša farmacevtska
industrija in z njo v zvezi proizvodnja zdravil, kemikalij in
zdravstvenih pripomočkov vseh oblik. Ugotovitev, da krijemo z domačo
proizvodnjo 90 % potreb zdravstvene službe in z uvozom 10 %, je
navidezna, čeprav resnična. Navidezna zato, ker potrebujemo za normalno
proizvodnjo domače industrije skoraj 80 % uvoženega reprorrtateriala in
le 20 % krijemo z domačo bazično industrijo. Kako in v kakšni smeri se
je razvijala naša domača industrija v preteklih letih, na tem mestu ne
bom razpravljal, ker za to nimam potrebnih kvalifikacij. Upam, da bodo o
tem spregovorili drugi. Želel bi spregovoriti samo o rezultatih takega
dela in stanja.</p>
<p>Osnov za domačo proizvodnjo farmacevtske industrije, zaradi nerazvitosti
bazične in kemične industrije, skoraj ni. Lastne, drobne ali glavne
sinteze v naših farmacevtskih tovarnah skoraj ni in o njej lahko
govorimo samo z redkimi izjemami, kot npr. tovarna »Pliva«, »Galenika«,
»Lek«, »Alkaloid« in mogoče še nekatere. Zato je tudi težko govoriti o
vključevanju te industrije v izvoz in o možnostih teh tovarn, da bi
lahko ustvarjale lastne devize in si s tem zagotavljale kontinuiteto
proizvodnje prepotrebnih preparatov za normalno delo zdravstvene službe.
Ugotoviti moramo namreč, da samo nekaj redkih izjem, ki sem jih prej
naštel, lahko nosi naslov »farmacevtska tovarna«, vsi drugi obrati so le
tipičen primer predelovalne industrije ali bolje rečeno, obrati za
konfekcioniranje gotovih preparatov iz uvoženih surovin.</p>
<p>Kako je to v praksi, naj pove naslednji primer: poznamo preparat, ki ga
uvažamo in ki se zaradi vrste objektivnih lastnosti dobro plasira na
domačem tržišču. Računica kaže, da lahko z uvozom substance v licenčnem
pogodbenem odnosu s tujim proizvajalcem zmanjšamo lahko do 70 %
potrošnjo deviz, če ta preparat konfekcioniramo doma. Tako registriramo
isti preparat, seveda pod tujim ali pod njegovim lastnim imenom; od
tedaj dalje jemljemo ta preparat kot domač proizvod. S tem se seveda ta
avtomatsko črta s spiska uvoza in spiska potreb po uvoženih zdravilih.
Ta preparat ne moremo več uvažati. Tedaj pa zmanjka uvožena surovina,
deviz za uvoz novih surovin ni in tako preparata ni več na domačem trgu.
Zaradi take prakse imamo predimenzionirane industrijske objekte
predelovalne industrije, ki osvaja zaradi dobrega komercialnega učinka
vedno nove in nove »domače preparate«.</p>
<p>Glede na tako prakso imamo trenutno pri nas desetine in desetine enakih
ali podobnih preparatov z različnimi imeni. Kaj predstavlja za
zdravstveno službo tak paralelizem, je že prej govoril dr. Mozetič.
Prihaja do tega, da posamezne tovarne neplansko proizvajajo prepotrebne
preparate in na drugi strani prihaja do pomanjkanja potrebnih zdravil.</p>
<p>Če torej na kratko povzamemo vso problematiko farmacevtske industrije,
lahko ugotovimo naslednje: domača farmacevtska industrija z drobno ali
bazično sintezo je zelo slabo razvita. Imamo močno predimenzionirano
predelovalno industrijo za predelovanje oziroma za konfekcioniranje in s
tem v zvezi razvito neplansko proizvodnjo ter vse večji pojav
paralelizma. V takih pogojih naša industrija ne more in nima posluha za
potrebe zdravstvene službe oziroma ne dopolnjuje manjkajočih preparatov,
marveč daje na tržišče le to, kar lahko dobi z vzhoda ali zahoda, pač
glede na količino in vrsto deviz. Pri tem moramo seveda ugotoviti, da
tako ne more priti do sodelovanja med zdravstveno službo in njenimi
potrebami na eni in farmacevtsko industrijo na drugi strani, saj za to
ni osnovnih pogojev. Osnovnih pogojev pa ni zaradi nezadostno razvite
sinteze, zastarele tehnologije in industrije sploh ter zaradi slabo
razvitega znanstveno-raziskovalnega dela, neurejenega deviznega sistema
in zaradi nezadostnih količin rezervnih surovin.</p>
<p>Konkretnim predlogom, ki jih vsebuje poročilo našega pododbora, bi dodal
tudi nujnost rešitve proizvodne cene zdravil. Dejstvo je namreč, da
nimamo veliko preparatov prav zaradi njihove neekonomske cene.
Razumljivo je, da industrije, ki mora poslovati le na osnovi ekonomike,
ne moremo siliti v proizvodnjo tistih preparatov, ki zanjo niso ekonomični.</p>
<p>Nič manj važno ni vprašanje kontinuiranega uvoza zdravil. Že vrsto let
nazaj opažamo, kljub večji potrošnji, zmanjševanje deviznih sredstev za
uvoz zdravil. Tudi sam sistem uvoza je zelo kompliciran, saj traja
skoraj 4—5 mesecev, da odobreno zdravilo lahko uvozimo. Bilo je že več
poskusov, da bi to bolje uredili. Vsekakor pa velja, da sedanji način ne
ustreza stvarnim potrebam tako glede postopka kot tudi glede
dodeljevanja potrebnih deviz. Centraliziran uvoz, ki se med drugim tudi
predlaga, kot vse kaže, ni priporočljiv zaradi zelo različnih potreb
posameznih republik. Današnji kriteriji za dodeljevanje deviz tudi niso
dobri, saj ne upoštevajo vseh objektivnih potreb zdravstvene službe.</p>
<p>O kakršnikoli intervenciji pri potrošnji uvoženih zdravil sploh ni
mogoče govoriti, saj dodeljene kvote v mnogih primerih ne zadovoljujejo
niti osnovnih potreb. Naj bo kakorkoli že, treba je brez odlašanja
urediti normalen in reden uvoz zdravil. Stanje, kakršno je danes,
postaja namreč nevzdržno in ustvarja tele nepravilnosti:</p>
<p>— nepotrebno ustvarjanje zalog zdravil, bodisi v zdravstvenih zavodih
ali pri pacientih;</p>
<p>— nepotrebno vezanje obratnih sredstev za kritje neekonomskih zalog;</p>
<p>— nemogoče uvajanje enotne in strokovno opravičljive doktrine zdravljenja;</p>
<p>— podaljševanje časa zdravljenja posameznih pacientov zaradi prekinitve
terapije ali uvajanja nove terapije.</p>
<p>Končno je tu tudi velika moralno-politična škoda. Pacienti namreč iz
strahu, da zdravil ne bo, oziroma, da ga na tržišču ni več, nadlegujejo
zdravnike, da jim predpisujejo več zdravil kot je trenutno potrebno, ali
pa brez uspeha tavajo od lekarne do lekarne, da ne govorim o potrebnih
ali nepotrebnih osebnih intervencijah v inozemstvu.</p>
<p>Tako stanje glede oskrbe z zdravili otežujejo še razni drugi momenti. V
prvi vrsti mislim na propagandno službo zastopnikov tujih proizvajalcev.
Ne vem, kje na svetu je mogoče, da pritiskajo s takim načinom
propagiranja posameznih preparatov na zdravstveno službo ali na druge
odgovorne činitelje, da te preparate registrirajo in nato uvažajo.</p>
<p>Mislim, da je skrajni čas, da ustanovimo takšno institucijo, ki bo
študijsko-analitsko spremljala dosežke farmacevtske industrije doma in v
svetu. Edino ta naj bi bila pooblaščena, da ocenjuje zdravila in da daje
pobudo za njihovo registracijo.</p>
<p>Na kraju bi želel spregovoriti nekaj besed še o ceni zdravil, ali bolje
rečeno, o načinu njenega formiranja. Predaleč bi me zavedlo, če bi
razpravljal o tem, kaj je zdravilo. Te definicije v vseh povojnih letih
še nismo uspeli najti. Eno pa lahko ugotovimo, in sicer to, da zdravilo
ni in ne more biti predmet trgovine, čeprav mora v praksi izmenjati
lastništvo po načelu izmenjave. Če stojimo čvrsto na tej ugotovitvi,
potem je tudi jasno, da je način sedanjega formiranja cene nepravilen.
Mislim na maržo in na dejstvo, da so v različnih krajih in celo v istem
mestu različne cene zdravil. Mar ni nelogično, da zahtevamo od
zdravstvenega delavca-farmacevta, da bi propagiral manjšo potrošnjo
zdravil, kar v praksi tudi izvaja, ko pa bazira sistem formiranja
dohodka v lekarnah in s tem v zvezi tudi formiranje sklada osebnega
dohodka izključno na masi formiranja dohodka ali kratko rečeno: čim
večji bo promet v lekarni, tem višji bo njihov osebni dohodek?</p>
<p>Za vzroke, ki so privedli do takšnega stanja, vemo. Jasno je tudi, da
tak sistem ni dober. Zato je treba čimprej uvesti, če že ne v zveznem pa
vsaj v republiškem merilu, sistem enotnih cen. Ta sistem ne more
bazirati na sistemu marž oziroma na sistemu današnjega formiranja cen.
Po podatkih, ki jih imamo, je to danes že splošno znana ugotovitev in
zato se s polno odgovornostjo dela na uvedbi enotnih cen. Za predloge in
konkretne zaključke ne vem. Jasno pa je vsekakor, da bodo vsaj v
lekarnah v bistvu negirali sistem samofinanciranja. Izražam osebno
prepričanje, da v lekarniški službi sistem samofinanciranja ni rodil
pozitivnih rezultatov. Mogoče bo ta moja ugotovitev sprožila razpravo o
oportunosti samofinanciranja v zdravstveni službi. Vendar mislim, da bo
tudi o tem treba slej ko prej spregovoriti in oceniti sedanji sistem
financiranja lekarniške službe.</p>
<p>Problem, o katerem danes razpravljamo, ni samo problem republike, marveč
federacije. Zaradi tega ne mislim da nismo storili prav, ko o njem
razpravljamo. Če bi se zadovoljili samo z ugotovitvijo dejanskega stanja
in nepravilnosti, potem bi vsekakor »udarili v prazno«. Zato predlagam,
da vse sklepe, ki jih vsebuje poročilo našega odbora kot tudi zaključke,
ki jih bomo sprejeli na osnovi razprave, posredujemo odgovornim organom.
Stanje oskrbe zdravstvene službe z zdravili, in drugim materialom je
namreč z vsakim dnem bolj kritično.</p>
<p>Predsednik dr. Ruža Šegedin: Besedo ima tovariš Janez Vrhunc,
predstavnik slovenske farmacevtske industrije.</p>
<p>Janez Vrhunc: Tovarišice in tovariši poslanci! Kot predstavnik slovenske
farmacevtske industrije lahko izjavim, da se strinjamo z ugotovitvami
oziroma s poročilom vašega odbora, saj smo bili v glavnem tudi
konzultirani o določenih vprašanjih. Zato bi želel reči samo nekaj besed
o naši celotni farmacevtski industriji, ki je ne moremo deliti po
republikah, saj so problemi za vse tovarne, ki se bavijo s sintezo
farmacevtskih surovin, enaki.</p>
<p>Kako se je torej razvijala farmacevtska industrija v naši državi po
drugi svetovni vojni?</p>
<p>Leta 1945 nismo imeli v Jugoslaviji nikakršne tovrstne industrije, če
izvzamemo nekaj laboratorijev današnje »Plive«; »Lek« je imel tedaj le
nekaj majhnih obratov za proizvodnjo etra in tablet, in »Alkaloid«, ki
je proizvajal iz opija in morfija posamezne njegove derivate. Nikakršne
druge farmacevtske industrije v Jugoslaviji tedaj ni bilo.</p>
<p>Vsa ta naša stroka je prejela do leta 1958 iz vseh možnih virov
(zveznih, republiških, splošnih investicijskih skladov in podobno) 4
milijarde 100 milijonov dinarjev.</p>
<p>Menim, da s tem denarjem in pri takratnem formiranju cen in skladov, ki
jih praktično sploh ni bilo, nismo mogli ustvarjati čudežev. Edino, kar
je bilo mogoče, je bilo to, da je skušala industrija s skromnimi
sredstvi vzgajati kadre za bodoči razvoj. Pri tem je računala s tem, da
se mora slej ko prej menjati gospodarski sistem in da bodo dobila
podjetja večjo samostojnost. To se je zgodilo sicer po letu 1952, vendar
še vseeno nismo mogli govoriti o skladih, ki bi dovoljevali kakršenkoli
razvoj farmacevtske sinteze. Prvi skladi, ki so bili za našo stroko
pomembni, so nastali po 1959. letu. Od tedaj dalje lahko govorimo tudi o
tem, da so se farmacevtska podjetja — vsaj 4 oziroma 5 od večjih —
skušala vključiti v proizvodnjo farmacevtskih surovin na bazi domačih
surovin, kolikor so bile le-te seveda na razpolago.</p>
<p>Bile so — razumljivo — velike težave, saj vsi vemo, da je jugoslovanska
kemična industrija zelo revna, kar zadeva njen asortiment in nima — upam
si trditi — tudi za bližnjo bodočnost kakšnih večjih perspektiv. Izgleda
pa, da farmacevtska industrija tudi v bližnji prihodnosti ne bo mogla
doseči kakega večjega napredka. Zato so se morala podjetja preusmeriti
na to, kar je možno ustvariti doma. Mislim na proizvodnjo antibiotikov,
za kar je bilo treba precej truda in težav, da je postal npr. naš
penicilin res kvaliteten. Danes proizvajamo v Jugoslaviji že tudi
oktitetraklicin, C-vitamin, določene barbiturate, imamo lastno
proizvodnjo digitalisovih preparatov, kardiotonikov, določenih
bizmutovih soli, anestetikov in podobno. Dosegli smo torej določen
napredek. Več nismo mogli ustvariti, ker nismo imeli dovolj sredstev
niti za industrijo niti za raziskovalno delo in še mianj za strokovno
vzgojo kadrov; Dali smo zelo malo sredstev za raziskovalno delo. To je
točno, vendar je to kompleks problemov, o katerih je že tudi bilo več
razprav kot npr. o vprašanju cen.</p>
<p>Zelo radi primerjamo, koliko npr. dajejo tuje farmacevtske tovarne za
raziskave in koliko sredstev dajejo naše tovarne. Obe slovenski tovarni
sta dali minulo leto približno 2,5 % bruto produkta za raziskave). Ta
odstotek sicer ni tako majhen, saj pomeni več sto milijonov, vendar s
temi sredstvi ni mogoče napraviti kaj več. Nam danes ni več tuja
aplikativna kemija in znamo narediti to, kar znajo že povsod po svetu.
Vendar smo še daleč od tega, da bi že lahko šli na bazične raziskave z
odkrivanjem novih preparatov in novih patentov. Mislim, da moramo na vse
to gledati razvojno.</p>
<p>Leta 1945 nismo imeli praktično nobenih kadrov, ne kemikov in ne
farmacevtov in zato seveda nimamo dovolj izkušenj. Zato mora
farmacevtska industrija več vlagati prav za razvoj raziskovalnih kadrov.
Predpogoj za to je sprememba sistema cen, kajti brez nje napredka ne bo.</p>
<p>Ne moremo se primerjati s tujo farmacevtsko industrijo, hkrati pa imeti
plafonirane cene, ki so danes 60 do 70 % P°d svetovnimi cenami. Naša
stroka je ena redkih strok v Jugoslaviji, ki ima bistveno nižje
maloprodajne cene kot veljajo drugje po svetu.</p>
<p>Kar zadeva devizni sistem, želim poudariti tole: farmacevtska industrija
se ne more, niti se ne želi izločiti iz splošnega sistema, ki velja v
jugoslovanskem gospodarstvu. Edino, kar bi zahtevali, je, da se upošteva
vloga farmacevtske industrije in možnosti njenega razvoja. Mislim na
možnosti investiranja v to industrijo in na sklade, ki so ji bili stalno
na razpolago. Ne bi se hoteli ograditi od načel gospodarske reforme,
vendar z vezanjem uvoza z izvozom ne moremo preiti v sintezo zaradi
tega, da bi se sintetiziral določen artikel v Jugoslaviji, marveč moramo
opraviti določeno selekcijo in proizvajati večje serije takih
proizvodov, s katerimi se lahko vključimo v svetovni trg. To pomeni z
drugimi besedami, da ne bomo nikdar avtohtoni v preskrbi farmacevtskih
specialitet, kar praktično tudi nobena država ni. Za vse to je potrebno
določeno prehodno obdobje, predvsem kar zadeva kadre, raziskave in ne
nazadnje sklade. Na vprašanje, če se danes industrija lahko takoj
preorientira, bi odgovoril, da se ne more. Časi, ko smo dejali: »tole
bomo sedajle znali narediti,« so minili. Mislim, da je ekonomska
računica prva računica in če bomo to rešili, bomo rešili v doglednem
času tudi vprašanje določenih deficitarnih preparatov, ki se pri nas
stalno pojavljajo.</p>
<p>Ne bi se mogel strinjati s predgovornikom, ko je dejal, da farmacevtska
industrija noče imeti posluha za potrebe farmacevtske in zdravstvene
službe. Pojasnil bi, da sme farmacevtska industrija dajati v promet samo
tista zdravila, ki jih je registrirala komisija za zdravila. Menim, da
se farmacevtska industrija ne more spuščati v upravičenost ali
neupravičenost registracije določenega preparata. V situaciji, kakršna
je danes, ko imamo stalno premalo predvsem konvertibilnih deviz, in ker
je naša industrija kot vsaka druga, je popolnoma jasno, da moramo ta
razpoložljiva sredstva razporejati po ekonomskem računu. Drugega računa
ni. Četudi bi kdorkoli razdeljeval devize za uvoz določenih artiklov, bi
bila to zelo velika odgovornost. Vitalnost ali nevitalnost preparatov je
namreč lahko zelo subjektivna stvar. Za marsikoga je zelo pomemben
ulter, za drugega je vitalen mogoče abramicin ali kaj podobnega. Mislim,
da so to zadeve, v katere se industrija kot taka ne more vtikati.</p>
<p>Prosim ta zbor, da podpre predlog odbora, da se modificira devizni
sistem v prehodnem obdobju v tem smislu, da se kontingent dodelitve
deviz vzame kot kontingent. V sistemu kontingentirane dodelitve, ki je
v rokah zvezne gospodarske zbornice, smo obravnavali tako, da moramo dve
leti nazaj iz kontingentiranih deviz, namenjene samo za pokrivanje
potreb domačega trga alimentirati tudi uvoz surovin za izvoz gotovih
izdelkov. S tem se seveda znižuje razpoložljiva devizna kvota za domači
trg. Zato smo prosili, da bi se izločil določen del deviz kot čisti
kontingent za potrebe domačega tržišča, drugi del pa se naj veže na
izvoz, ker se ne želimo izločiti iz gospodarskega sistema. Tudi mi
moramo nekaj doprinesti k izvozu, vendar ne na škodo domačega tržišča.</p>
<p>Predsednik dr. Ruža Segedin: Besedo ima poslanec Albin Zumer.</p>
<p>Mr. ph. Albin Zumer: Tovarišice in tovariši poslanci! Dodatno k
informaciji o preskrbi in potrošnji zdravil, ki jo je predložil
Republiški sekretariat za zdravstvo in socialno varstvo ter k poročilu
odbora za proučevanje zakonskih in drugih predlogov, si dovoljejum kot
poslanec tega zbora in kot farmacevt javne lekarniške službe, dodati še
nekaj pripomb v zvezi z distribucijo zdravil. Na koncu bi želel še
spregovoriti o vprašanju maloprodajnih cen v lekarnah in v drugih
zdravstvenih zavodih.</p>
<p>Distribucija zdravil in sanitetnega materiala bi se morala vsekakor še v
naprej razvijati na relaciji: uvoznik—distributer—lekarna—zdravstveni
dom ali bolniška lekarna—bolnik, vendar na osnovi kontinuiranega sistema
brez občasnega pomanjkanja tega ali drugega preparata ozirom surovine.</p>
<p>Ti zavodi (lekarne) imajo edino ustrezen strokovni kader, ki je po
zakonu odgovoren za svoje delo. Distribucijo mora izvajati posebno
strokovno telo v federaciji ali republiki, ki bo zdravstveni službi
edini porok za pravilno in pravočasno registracijo gotovega zdravila
oziroma farmacevtske surovine za posamezne okoliše glede na njihovo
patologijo in za razvitost njihove zdravstvene službe. V duhu reforme je
potrebno odpraviti vse vrste farmakološko-dinamskega paralelizma, četudi
bo s tem prizadeta ta ali druga tovarna naše farmacevtsko-predelovalne
industrije in prisiljena na plansko integracijo proizvodnje. Verjemite,
da so tudi v takem poslovanju skrite notranje rezerve. Tako bi se
izognili drobljenju in nepotrebnemu trošenju za nas tako dragocenih
kontingentiranih deviz.</p>
<p>Komunalni zavodi za socialno zavarovanje, ki so z reorganizacijo
poslovne mreže v minulem letu našli tudi notranje rezerve, naj bi
postali v resnici samo bančni servisi za financiranje zdravstvene
službe. Vemo, da je imelo 24 komunalnih skupnosti in 12 zavodov v SR
Sloveniji s svojimi 1000 zaposlenimi delavci eno milijardo S din
stroškov. Edino zdravstveni delavec oziroma zdravstveni zavod pa bi imel
po lastni strokovni presoji in principu etike posegati z raznimi
restrikcijskimi ukrepi na znižanje izdatkov za zdravstvene storitve in
za zdravila v posamezni regiji oziroma v rizični skupnosti republike na
Osnovi programsko ugotovljenih pavšalnih pogodb ter ob naprej določeni
prispevni stopnji, vsaj za eno poslovno dobo. Če smem ponoviti misli
predsednika republiškega Izvršnega sveta iz zadnjega njegovega
ekspozeja, pa bi nudile te rezerve socialnega zavarovanja precejšnje
možnosti za financiranje izgradnje slovenskega zdravstvenega centra v
Ljubljani kot vrhunske zdravstveno-raziskovalne in izobraževalne
ustanove in morda tudi še izgradnjo toliko potrebnega in že toliko
kritiziranega Onkološkega zavoda, za katerega smo doslej baje zbrali
komaj 18 milijonov 24 000 din. Po mojem mišljenju bi morala vsa
sredstva, ustvarjena v zdravstvu, ostati zdravstvu za njegove potrebe.</p>
<p>Glede potrošnjih zdravil smo v zveznem merilu na zadnjem in v
republiškem na predzadnjem mestu v zahodni Evropi, saj imajo srednje
razvite države 2—6-krat večjo potrošnjo zdravil. Podatki Vzhodne Evrope
mi niso znane. Vemo tudi, da znaša pri nas izdatek za zdravila le 8—12
% vseh stroškov za zdravstvene storitve in da ta odstotek še pada. Prav
zaradi tega v SR Sloveniji ne potrebujemo nobenih spiskov zdravil za
komunalne zavode. Varčevanje pri predpisovanju zdravil bi lahko uredili
s ponovnim pregledom registriranih zdravil in surovin, ker bi sicer taka
listina pomenila za našo zdravstveno službo samo korak nazaj.</p>
<p>Prav tako bi se nepravično odražala večja participacija za zdravila,
zlasti še pri invalidih, upokojencih ter pri delavcih z nizkimi osebnimi
prejemki, ki pa so hkrati tudi največji potrošniki zdravil. Če bi bila
kljub temu potrebna večja participacija, potem bi morala biti fiksirana
v pavšalnem znesku in ne v odstotkih, ker pacient pač ni kriv, če
potrebuje za svojo bolezen dražje in bolj učinkovito zdravilo. Končno bi
izračunavanje participacije v odstotkih zelo obremenjevalo tudi
lekarniške delavce in administracijo, ki raste iz dneva v dan. Tudi cena
za zdravila nikakor ne bi smela biti vključena v ceno zdravstvene
storitve, saj bi to imelo negativne posledice, o čemer smo se že
prepričali iz podatkov SR Hrvatske. Želimo imeti spet enotne
maloprodajne cene za gotova zdravila s pravilno vkalkuliranim rabatom,
konkretno v SR Sloveniji 23 % rabata, kar predstavlja 30 % marže za vso
republiko, ter potrebno delovno takso za magistralno izdelano zdravilo.
V delovno takso bi morala biti vkalkulirana tudi razširjena
reprodukcija za lekarno, kot je to v zdravstvenih storitvah. Mnogim
lekarnam namreč še vedno primanjkuje aparatura in tudi za obnovo nimajo
nobenih sredstev. Morebitne pasivne lekarne naj bi reševali z
egalizacijskim skladom republike ali posamezne regije. Po moje mmnenju
je prav zdaj čas, da bi naš zbor s svojimi ugotovivami, in s konkretnimi
sklepi seznanil zvezno komisijo za medicinsko oskrbo v Beogradu. Ta ima
v svojem sestavu tudi strokovni svet za vprašanje terapije pri zveznem
zavodu za zdravstveno varstvo. Ta komisija prav te dni obravnava ista
pereča vprašanja proizvodnje in preskrbe z zdravili ter z opremo
zdravstvenih zavodov. Zato predlagam zboru, da odpošlje že formulirane
sklepe tej komisiji v Beograd.</p>
<p>Predsednik dr. Ruža Segedin: Besedo ima tovariš Uroš Rupreht, direktor
»Kemofarmacije«.</p>
<p>Uroš Rupreht: Tovarišice in tovariši poslanci! V razpravi bi želel z
nekaterimi številkami podkrepiti ugotovitve iz gradiva, ki smo ga
prejeli in morda še nekoliko podrobneje orisati stanje, v kakršnem smo
in kako takšna situacija nujno zahteva takojšnjo rešitev problemov. V
nasprotnem primeru grozi zelo težka situacija, ki bi imela nedvomno na
terenu, poleg zdravstvenih, tudi še dalekosežne politične posledice.</p>
<p>Mislim, da je popolnoma naravno, da se ob proizvodnji domačih zdravil
dopolnjuje asortiment še z zdravili iz uvoza. Podatek, da potrebujemo
približno 7—10 % zdravil iz uvoza, je nekako v povprečju pri vseh
razvitih zahodnoevropskih državah in ne pomeni nobene jugoslovanske
specifičnosti.</p>
<p>Že v gradivu je rečeno, da potrebujemo za najnujnejšo oskrbo z zdravili
in z raznim potrošnim medicinskim materialom približno 700 000 dolarjev
na leto. Kako pa so te stvari potekale doslej? Vidimo, da te številke
doslej nikdar nismo dosegli, marveč se je ta kvota gibala nekje pod 400
000 dolarjev in da je iz leta v leto padala. Zlasti je občutno padala v
zadnjih letih, ko je »Jugobanka« ostala dolžna približno 170 000
dolarjev per saldo z decembra leta 1964, od katerega še do danes nismo
plačali približno 27 000 dolarjev. Hkrati moramo ugotoviti, da je rasla
potrošnja zdravil iz leta v leto približno za 20 do 25 %. Zanimivi so
naslednji podatki: po podatkih Skupnosti lekarn je znašala poraba
zdravil 1960. leta 3 milijarde 17 milijonov, 1961. leta 3 milijarde 961
milijonov, 1962. leta 4 milijarde 600 milijonov, 1963. leta 5 milijard
300 milijonov, 1964. leta 7 milijard 89 milijonov; za leto 1965 podatkov
še ni. Hkrati ugotavljamo, da imamo vedno manj deviznih sredstev za
dopolnitev asortimenta domače proizvodnje.</p>
<p>Situacija je še težja in rekel bi neprijetnejša, če upoštevamo še
naslednja dejstva: do danes še nismo bili niti enkrat obveščeni niti o
količini razpoložljivih sredstev za tekoče leto niti o rokih, kdaj bodo
le-ta dana. Mislim, da v takih pogojih ni niti organa niti podjetja, ki
bi mogel sprejeti nase kakršnokoli odgovornost za kontinuirano in
nemoteno preskrbo z zdravili. V ilustracijo te trditve navajam naslednja
dejstva: leta 1963 smo imeli 11 dodelitev deviznih sredstev v znesku 241
000 dolarjev, leta 1964 4 dodelitve v znesku 443 000 dolarjev, od
katerih, kot sem že omenil, banka ni sprovedla 176 000 dolarjev, in leta
1965 je bilo 5 dodelitev v znesku 395 000 dolarjev. Želel bi pripomniti
še naslednje: zadnja dodelitev v višini 120 000 dolarjev je bila 28. 6.
1965. Od tega dne dalje smo prejeli samp 35 000 dolarjev, kar je
nepomembna vsota glede na potrebe. Tako smo s temi sredstvi in glede na
tehnični postopek, ki traja najmanj 3 mesece, trenutno v situaciji, da
smo blago, kupljeno za devize iz leta 1965, dejansko uvozili minulo
jesen in ga praktično do novega leta že tudi porabili.</p>
<p>Vsa leta nazaj je bila praksa, da so se v zadnjem četrtletju dodelila
določena sredstva kot avans za prihodnje leto. Leta 1965 je bila ta
praksa prvič opuščena in smo šele drugega februarja letos prejeli 108
000 dolarjev. Pri tem poudarjam tole: zaradi predpisane tehnike in
možnosti dobav s strani najvažnejših proizvajalcev, lahko računamo
najmanj z rokom petih mesecev, da bodo ta zdravila prišla na tržišče.
Trenutno, kolikor ne upoštevamo zalog v zdravstvenih zavodih, ni
nikakršnih zalog več. Kako bo zdravstvena služba prebrodila to krizo od
danes do meseca junija, predvsem če upoštevamo še določene nevarnosti
raznih gripoznih obolenj ter posledic, ne vem, posebno še, ker je tudi
industrija v precej težki situaciji).: Brž ko izpade industrijska
proizvodnja, je popolnoma razumljivo, da mora zahtevati zdravstvena
služba tak ali drugačen nadomestek, pa čeprav gre za uvoz istega
preparata kot ga izdeluje domača tovarna.</p>
<p>Zato menim, da bi bilo več kot nujno urediti stvari tako, da bomo v
republiki vedeli, kakšna in kolikšna sredstva bodo dana in da na tej
osnovi izdelamo realen plan potreb. Le tako je mogoče prevzeti
odgovornost za nemoteno oskrbo zdrastvene službe. Če pa delamo v takih
pogojih kot doslej, je vse to — oprostite — igranje na srečo. Takšno
stanje torej vlada danes v preskrbi z zdravili iz uvoza.</p>
<p>Nekaj besed glede večje potrošnje zdravil in glede dejstva, da smo
dobili na razpolago vedno manj sredstev kot smo jih planirali in
zahtevali. S tem v zvezi nastane vprašanje: kako sm|o jo pravzaprav v
tem času vendarle zvozili? Ali je bil plan 700 000 dolarjev napihnjen
ali ne? Odgovor na to vprašanje bi nadomestil z nekim drugim vprašanjem,
in sicer: ali želimo, denimo, revmo zdraviti s salicilati in amaniakom,
ali pa morda z različnimi kortizonskimi in drugimi sredstvi. Na to naj
odgovorijo strokovnjaki zdravstvene službe. Seveda, če gremo do absurda,
potem lahko rečemo: »kot smo jo zdravili pred petdesetimi leti!«. Samo
potem nimamo pravice govoriti o tem, da ima naš zavarovanec vse možnosti
in tudi pravico dobiti najsodobnejša sredstva za zdravljenje. Mislim, da
moramo vsako tako teorijo energično odkloniti, čeprav se — žal — v
nekaterih zveznih organih sliši, češ da trošimo preveč zdravil in podobno.</p>
<p>Končno bi želel opozoriti še na naslednje: kolikor bi zadržali sedanji
sistem, ki je uveden v tehniki Jugobanke, ne bi bilo mogoče ustvariti
nikakršnih deviznih rezerv za nujne primere, ki se dnevno pojavljajo.
Praksa je namreč bila, da so imela pooblaščena podjetja v preteklosti
vsaj nekaj tisoč dolarjev za najbolj nujne primere nabave
neregistriranih zdravil. Po sedanji tehniki Jugobanke zapadejo z
določenim dnem vsa sredstva, če niso bila izkoriščena. To pomeni, da v
prihodnje ni mogoče imeti niti najmanjših sredstev za primere, kakršne
§em omenil. Menim, da bi bilo več kot nujno — boriti se ne za spremembo
delitvenih ključev, ampak za to, da dobi slovensko zdravstvo tistih 700
000 dolarjev. Potem naj bo delitev takšna ali drugačna, vendar brez teh
sredstev ni mogoče normalno delovanje zdravstvene službe.</p>
<p>Predsednik dr. Ruža Šegedin: Spisek prijavljenih govornikov je izčrpan.
Želi še kdo razpravljati? Magister Dušan Karba, predstavnik zavoda za
farmacijo in kontrolo zdravil.</p>
<p>Dušan Karba: Tovarišice in tovariši poslanci! Dovolite mi, da kot član
kolektiva zavoda za farmacijo in kontrolo zdravil spregovorim o
nekaterih predlogih, ki jih je dal vaš odbor. Seveda nas zanimajo
predvsemi tisti predlogi, ki perspektivno rešujejo vprašanje preskrbe z
zdravili in se ne bavijo samo s trenutnimi težkimi problemi. Če
pogledamo te predloge, nam bo takoj jasno, da jih lahko rešimo samo s
kvalitetnim vrhunskim strokovnim kadrom. Kaj razumemo pod besedo
»vrhunski strokovni kadri«? Mislim na tiste ljudi, ki smatrajo
znanstveno raziskovalno delo kot svojo življenjsko nalogo. Takih kadrov
ni mogoče dobiti z naprej določenim številom ljudi. Znano je, da se ti
kadri selekcionirajo samo iz večjega števila strokovnih delavcev.</p>
<p>Kaj smo napravili v zadnjih letih za razvoj strokovnih farmacevtskih
kadrov v naši republiki? Leta 1955 smo dobili zavod za farmacijo in
kontrolo zdravil. Ta zavod se je z oddelkom za kontrolo zdravil ločil od
takratnega CHZ (Centralnega higienskega zavoda) in ob ustanovitvi prejel
še mnogo širše naloge in to predvsem: razvojno in znanstveno delo za
napredek farmacevtske dejavnosti na vseh področjih.</p>
<p>Dejstvo je, da je ta zavod od leta 1955 dalje ostal praktično brez vseh
sredstev. Še tista dotacija, ki jo je prejemal, mu je bila leta 1957
odvzeta. Tako se od takrat dalje sam bori za potrebno materialno osnovo,
ki naj bi mu omogočala izbiro med mladimi ljudmi perspektivne kadre, ki
jih potem sam razvija in z njimi rešuje dane naloge.</p>
<p>Prav v novejšem času ima ta zavod spet težave z razširitvijo strokovne
dejavnosti. Jasno je, da zavod, ki se vzdržuje sam, ne more opravljati
strokovnega, znanstvenega in razvijalnega dela samo s sredstvi, ki bi
jih dobil s svojimi storitvami in iz skladov, Proizvode, ki jih je sam
razvil, mora plasirati tudi kot proizvajalec. Samo to mu lahko nudi
potrebna sredstva za znanstveno delo.</p>
<p>Če govorimo ge o odseku za farmacijo na fakulteti za naravoslovje in
tehnologijo. Ta je bil ustanovljen leta 1960 z istim namenom, da
zagotovi potrebne strokovne kadre v farmaciji. Pokazalo pa se je, da ima
tudi ta odsek iz leta v leto vedno večje materialne težave. Prostori so
bili zagotovljeni; oprema je sicer izdelana, vendar ni sredstev, da bi
jo plačali. Razumemo, da je sklad za šolstvo v težavah, vendar smatramo,
da bi bilo treba najti primerno rešitev, saj gre za vzgojo potrebnega
strokovnega kadra.</p>
<p>Ker je razvijanje strokovnih farmacevtskih kadrov v situaciji, kakršno
sem opisal, bi prosil, naj zbor v svojih sklepih podpre tudi razvijanje
farmacevtskih strokovnih kadrov v naši republiki.</p>
<p>Predsednik dr. Ruža Segedin: Prosim, želi še kdo razpravljati? Prosim.
Tovarišica Vida Berkopčeva, predstavnica Skupnosti lekarn Slovenije.</p>
<p>Vida Berkopec: Tovariši poslanci! Rada bi spregovorila samo nekaj besed
o mnenju 80 slovenskih lekarn kot tistih zdravstvenih zavodih, ki imajo
zadnji opravka z bolniki.</p>
<p>Na leto sprejmejo vse lekarne v Sloveniji približno 9 milijard receptov
in najmanj prav toliko strank. To je precejšnje število ljudi in je
razumljivo, da zaradi stanja, kakršno je glede preskrbe z zdravili, ti
zelo ostro kritizirajo.</p>
<p>Te kritike so čestokrat tako ponižujoče, da se farmacevtski delavci —■
ko zmanjka določeno zdravilo — branijo iti na delo v sprejem receptov.
Nočejo namreč več poslušati grobega zmerjanja. Povsem razumem te
stranke, ki iščejo zdravila zase, za mater, otroka ali za ženo. Ker
zdravila ne dobe, so do nas grobi in v takem primeru tudi nam čestokrat
odpovedo živci.</p>
<p>Mislim, da so te vsote, o katerih smo govorili, tako majhne, da bi jih
lahko brez škode zvišali. Nikar ne mislite, da govorimo kot trgovci, saj
se dobro zavedamo, da bi morali biti stimulirani za to, če bi imeli manj
bolnikov in ne za to, da jih imamo čim več. Mi bi tak način stimulacije
prvi pozdravili, vendar nas sedanji sistem sili, da prodamo čim več.
Tudi skladi v lekarnah, ki so dokaj revni, so odraz materialnega stanja
naše službe. Torej ne apeliram na zbor zaradi nekih materialnih koristi,
marveč samo iz človeških razlogov. Morda ne veste, kako težke so lahko
posledice, če zdravila ne moremo dati in nam ni vseeno, če bolnik pravi:
»Nimam druge možnosti, kot da ležim doma in čakam, da bolezen mine, ali
pa da me pobere.«</p>
<p>Omenila bi samo še participacijo za zdravila. Bistvo participacije,
njena višina in ali se naj sploh uvede — v ta vprašanja mi niti ne
posegamo, niti ne more na vse to vplivati. Vendar bi opozorila na to, da
imamo v naši republiki po podatkih približno 50 % upokojencev s
približno 30 000 mesečnimi dohodki. To je kategorija prebivalstva, ki
potrebuje že po sami naravi največ zdravil in je za to kategorijo že
današnjih 60 dinarjev problem. Ta se kaže predvsem proti koncu meseca,
ko mnogi upokojenci ne premorejo teh borih 60 dinarjev, in zato jemljejo
le najbolj potrebna zdravila.</p>
<p>V zvezi s participacijo bi predlagala zboru, da bi se za to kategorijo
zavarovancev le-ta izvzela. S participacijo namreč ne smome še bolj
prizadeti upokojencev, ki so že prizadeti z nizkimi pokojninami.</p>
<p>Predsednik dr. Ruža Segedin : Prosim, kdo še želi razpravljati? (Ne
javi se nihče!) Če nihče, zaključujem razpravo in mi dovolite, da bi
povzela samo najbolj bistvene stvari iz te problematike.</p>
<p>Današnja razprava in tudi prejšnje so izhajale iz dejstva, da so
zdravila in tudi drug medicinski material pomemben in nepogrešljiv
element zdravljenja. Vse razprave so poudarile, da zahteva aplikacija
novih dosežkov medicinske znanosti in drugih ved vedno bolj
specializirana zdravila in vedno bolj tehnično izpopolnjeno medicinsko
opremo in inštrumentarij. Če so naša farmacevtska in ostala industrija
kot tudi uvoz potrebnih zdravil in opreme zagotovili te zahteve
zdravstvene službe, je seveda drugo vprašanje. Vse razprave zadnjih let
zaostrujejo to neusklajenost med potrebami naše zdravstvene službe, ki
seveda sloni na razvoju medicine sploh. Vzroki za to so tako v naši
farmacevtski kot ostali industriji. Mislim, predvsem na kemično
industrijo kot na važen element za dobavo surovin naši farmacevtski
industriji. Ta je šla v svojem razvoju v smeri ekspanzije in predvsem v
smeri predelovalne, oziroma konfekcionirane industrije. To je do neke
meje sicer razumljivo, vendar takšno stanje v pogojih reforme kaže, da
se tudi strukturno neprimerna ekstenzivnost maščuje. Maščuje tako, da
kaže farmacevtska industrija šele v teh pogojih potrebo in nujo po
lastnem raziskovalnem delu, kar daje večjo možnost ustvarjanja lastnih
surovin, možnost večje" specilizacije in predvsem nujnost večje
kooperacije. Podobno velja tudi za ostalo našo industrijo, ki preskrbuje
zdravstveno službo z instrumentarijem in z različno opremo. Danes imamo
v Jugoslaviji 82 gospodarskih organizacij, ki izdelujejo zdravila in
druge predmete za potrebe zdravstvene službe. Hkrati pa zdravstvena
služba nenehno ugotavlja pomanjkanje vseh tistih artiklov, ki jih ta
industrija z vsemi tovarnami ni sposobna zagotoviti.</p>
<p>Vsi udeleženci razprave so v celoti podprli zaključke in predloge, ki
jih je izdelal odbor na osnovi svojih razprav in posvetovanj s
predstavniki farmacevtske industrije, uvoznikov in lekarniške službe. Ne
bi podrobno ponavljala te predloge, vendar mislim, da je upravičeno
mnenje, da presega urejanje te problematike okvire možnosti republike.
To so vprašanja sistemske narave, vprašanja primerne in uspešne
organizacije ter strokovne kvalitete različnih institucij. Zato sodijo v
okvir zveznih upravnih in strokovnih organov ter niso vezana na
kakršnekoli ekonomske zahteve. Zahtevajo samo boljšo ekspeditivnost,
boljšo strokovnost in tudi večjo odgovornost kot so jo imeli ti organi
doslej do teh vprašanj, predvsem glede preskrbe z zdravili in z drugimi
predmeti. Zato mislim, da je predlog, da naš zbor posreduje vso to
problematiko s konkretnimi predlogi ne samo predsedstvu Skupščine,
marveč tudi Izvršnemu s,vetu, zelo umesten. Izvršni svet naj
intervenira, da se bodo čim prej uredila in rešila vsa vprašanja, v
zvezi s preskrbo z zdravili in ostalimi potrebnimi pripomočki za
zdravstveno službo. To tembolj, ker se je prav v tem času začela tudi v
Zvezni skupščini razprava o tej problematiki. Mislim, da bi bilo prav,
da bi naš zbor podrobneje razpravljal tudi o potrošnji zdravil glede na
pogoste upravičene pripombe, da je potrošnja zdravil dostikrat tudi
neracionalna. Zato je prav, da sprejme zbor predlog odbora, da
Republiški sekretariat za zdravstvo in socialno varstvo čimprej predloži
našemu zboru v razpravo informacijo o potrošnji zdravil in o
problematiki lekarniške službe. Ta informacija naj bi vsebovala tudi
vprašanje cen zdravil tako, da bi lahko naš zbor sprejel tudi glede tega
določena stališča in sklepe.</p>
<p>Glede participacije, o kateri sta govorila poslanec Zumer in tovarišica
Berkopčeva, bi danes naš zbor težko sprejel kakršnekoli zaključke.
Vendar je bila ta razprava koristna in bo dobro služila tedaj, ko bo
Socialno-zdravstveni zbor razpravljal o organizaciji in financiranju
zdravstvene službe, kar je tudi v njegovem delovnem načrtu za I. polletje.</p>
<p>Če se Socialno-zdravstveni zbor v načelu strinja s takimi zaključki, ki
seveda niso podrobno zajeli vseh predlogov, bi zaključila razpravo o tej
točki dnevnega reda.</p>
<p>Ima morda kdo od poslancev ali od prisotnih gostov še dodatne predloge
oziroma pripombe k tako formuliranim zaključkom? (Ne javi se nihče.) Če
ne, potem se zlasti gostom zahvaljujem za njihovo sodelovanje v razpravi
in odrejam polurni odmor.</p>
<p>(Seja je bila prekinjena ob 11. uri in se je nadaljevala ob 11.40.)</p>
<p>Predsednik dr. Ruža Segedin: Nadaljujemo s sejo. Prehajamo na 3. točko
dnevnega reda, to je na obravnavo stopenj prispevkov za invalidsko in
pokojninsko zavarovanje ter prispevka za otroški dodatek in sklepanje o
predlogu odloka o soglasju k določitvi stopenj teh prispevkov.</p>
<p>Kot gradivo ste za to točko dnevnega reda prejeli sklep Skupščine
republiške skupnosti socialnega zavarovanja delavcev Slovenije o
spremembi sklepa o stopnjah osnovnega prispevka za invalidsko in
pokojninsko zavarovanje, prispevka za otroški dodatek in prispevka za
nesrečo pri delu in poklicno obolenje. Nadalje ste prejeli predlog
odloka o soglasju k določitvi stopenj osnovnega prispevka za invalidsko
in pokojninsko zavarovanje ter prispevka za otroški dodatek. Ta sklep je
predložil Skupščini SRS odbor za delo in socialno zavarovanje
Republiškega zbora. Nadalje ste prejeli poročilo odbora za proučevanje
zakonskih in drugih predlogov ter poročilo zakonodajno-pravne komisije.</p>
<p>Želi morda predstavnik odbora za delo in socialno zavarovanje
Republiškega zbora predlog odloka še ustno obrazložiti? (Ne.) Ker ste
poročilo našega odbora prejeli, predlagam, da ga ne čitamo. Želi
poročevalec odbora, tovariš Milan Loštrk, še ustno dopolniti poročilo?
Hkrati ga prosim, da se izjavi, če se strinja z redakcijsko spremembo v
2. točki odloka, ki jo je sprejela zakonodajno-pravna komisija in s
katero se je predlagatelj odloka tudi strinjal? (Se strinja.)</p>
<p>Začenjam razpravo. Prosim, tovariš Vojsk.</p>
<p>Dolfe Vojsk: Na zadnjem zasedanju našega zbora, 27. decembra 1965. leta,
smo obravnavali stopnje prispevkov za invalidsko in pokojninsko
zavarovanje. Danes, na prvem neposredno sledečem zasedanju, o njih spet
razpravljamo, ker so se spremenile okoliščine, oziroma pogoji, na katere
naša Skupščina ne more vplivati.</p>
<p>Že večkrat poprej in tudi na minulem zasedanju so udeleženci v razpravi
ugotovili, kritizirali in tudi zahtevali, da je treba enkrat že končati
s takšnimi ukrepi, ki postavljajo naše delovne organizacije z vseh
področij v negotovost. Naglica sprotnega spreminjanja zakonskih ali
drugih predpisov, ki neprestano polnijo obligacijski dosje poslovanja
delovnih organizacij, je tolikšna, da me ne preseneča več dejstvo, da
vedno bolj raste število formalnih in finančnih prekrškov in da
čestokrat ni več zdravega in gospodarskega načrtovanja, predvsem na
področju družbenih služb.</p>
<p>V nasprotju s prvotnimi informacijami se je tik ob izteku preteklega
leta federacija odrekla svojim obveznostim do sklada
invalidsko-pokojninskega zavarovanja in te obveznosti prenesla na
republiške sklade zavarovanja. Hkrati se je poslužila izjemnega ukrepa
in limitirala skupno stopnjo, kot je to storila že v preteklih obdobjih.
Posledica teh izjemnih ukrepov je, da bodo zvedele komunalne skupnosti
socialnega zavarovanja in vsi tisti, ki imajo opravka z zdravstvenim
varstvom šele zdaj za pravno urejen instrumentarij. Ne glede na to, da
tudi skladi dolgoročnega zavarovanja niso v zavidljivi situaciji, želim
poudariti, da bodo ostajali ob takšni praksi vsi apeli za sprejemanje
ukrepov vnaprej še vedno le apeli, za kar pa kaj preradi obdolžujemo
strokovne službe in delovne organizacije s področja zdravstva.</p>
<p>Ob skupno limitirani stopnji moramo ugotoviti dve zahtevi in sicer:</p>
<p>— delovnim organizacijam in tudi samoupravnim organom skladov socialnega
zavarovanja bi morali zagotoviti solidnejšo osnovo za izvajanje začrtane
politike s tem, da bi prešli na srednjeročna, se pravi na bolj
stabilizirana predvidevanja pri določevanju sredstev in da je bil</p>
<p>v mnogih organih in tudi v našem zboru že nekako sprejet predlog, da
izločimo stopnjo zdravstvenega zavarovanja od stopenj za dolgoročna
zavarovanja. Med tem4 namreč ni funkcionalne in tesnejše povezave.</p>
<p>Ker sedaj razpravljamo o stopnjah dolgoročnega zavarovanja, hkrati
odločamo tudi o stopnji kratkoročnega zavarovanja. Pri tem želim
opozoriti na to, da tudi zdravstveno zavarovanje ne more biti izven
stabilizacijskih in ekonomskih procesov in da tak način določevanja
sredstev še vnaprej ohranja proračunski sistem financiranja.</p>
<p>V zadnjem času se zato ponekod še odločneje postavlja zahteva, da
odpravimo nekatere »novotarije«, kot je formiranje dohodka po storitvah,
ki ima tudi določene slabosti itd.</p>
<p>Ne vem za izvore zelo optimističnih napovedi glede ugodnega položaja
vseh republiških skladov socialnega zavarovanja. Izgleda, da so dvojni
podatki; tisti, ki jih poznam, kažejo na bolj pesimistične prognoze s
področja nove komunalne skupnosti Ljubljana. To pomeni, da mora biti
stanje v drugih komjunalnih skupnostih, oziroma drugje v Sloveniji mnogo
ugodnejše. Predvidoma bodo skupni dohodki zdravstvenega zavarovanja
ljubljanskega območja porasli brez Zasavja, ki lahko to situacijo še
poslabša — za približno 12 %, v osnovnem za približno 8 % in sicer na 25
130 milijard S din. Pri tem je upoštevan predviden republiški porast
osebnih dohodkov na neto 167,1 milijarde S din za to področje. To je
mogoče doseči le ob maksimalnem predpisovanju dodatnega prispevka, ki se
za delovne organizacije ne pojavlja kot element stimulacije za
urejevanje problematike zdravstvenega varstva kolektiva, marveč kot
izključno fiskalni instrument komunalnih skupnosti. S tem niso bila
določila zakona o organizaciji in financiranju socialnega zavarovanja
dosežena po vsebini. Kljub mnogim razpravam na osnovi morebitne 7%
stopnje osnovnega prispevka in maksimalne stopnje dodatnega prispevka,
pa družbeno-politični in samoupravni organi s tega področja še niso
našli odgovora na vprašanje, kako uskladiti potrebe in želje z
možnostmi. Ob predvidenem povečanju osebnih dohodkov zgolj zaradi
limitirane prispevne stopnje še ni mogoče zavreti procesa upadanja
delnega izdatka zdravstvenega varstva nasproti ostalim denarnimi
dajatvam. Stalež se namreč ni bistveno znižal tudi po ukrepih za
stabilizacijo gospodarstva. Ob predvidenem porastu osebnih dohodkov
ocenjujejo strokovne službe udeležbo zdravstvenega varstva z 61,49 %.</p>
<p>Dejanska sredstva za zdravstveno varstvo bodo verjetno še nižja iz
naslednjih vzrokov:</p>
<p>— skladi zdravstvenega zavarovanja bivših komunalnih skupnosti so
zaključili poslovno leto s skupno malenkostno izgubo 109 milijonov dinarjev;</p>
<p>— komunalni zavod socialnega zavarovanja Ljubljana je v arbitražnem
sporu s 15, predvsem večjimi stacionarnimi zavodi. Kolikor bodo spori
ugodno rešeni za zavode, bodo šla preostala nakazila v breme letošnjih
sredstev;</p>
<p>— udeležba zdravstvenih zavodov izven ljubljanskega območja je v
izdatkih sklada v porastu. Če predvidevamo samo procentualno enaka
sredstva, pomeni to odliv 2,3 milijarde starih din. Pri vsem tem so
nekateri, predvsem bolnišnični zavodi, v kritični situaciji, saj morajo
»kreditirati« v nekem smislu družbo. Samo kliničnim bolnišnicam v
Ljubljani dolgujejo npr. skladi kmetijskega zavarovanja približno 225
milijonov S din. Pri tem še to, kar velja za vse zavode, da ni bilo
mogoče doslej še skleniti vseh pogodb. To ima za posledico dajanje
avansov in izgube pri storitvah za druga področja. Tako nastaja
situacija, v kateri, kljub vsem optimističnim prognozam ne bodo imeli
zavodi sredstev za poslovanje. Naj za ilustracijo navedem, da so imele
pred dnevi klinične bolnišnice 15 milijonov S din, navidezno likvidnih
sredstev, ob nekaj 10-milijonskih zadolžitvah za materiale, da o
sredstvih za osebne dohodke sploh ne govorim. Kako je v takšni situaciji
mogoče razpravljati še o drugih primarnih vprašanjih, kot so odnos do
bolnika ali druga medicinsko-strokovna vprašanja, presodite sami. Želim
samo s stališča finančnega učinka omeniti uvedbo nove, zelo kritizirane
medicinske dokumentacije. Ne vem, kakšne učinke bo imela za zdravstveno
službo ta evidenca. Točno pa je, da ni osnove, ki bi lahko služila
enotno za vse službe, do vključno socialnega zavarovanja. Tako imamo
drago dvotirnost še naprej in bolj poudarjeno. Samo obrazci za evidenco
dojenčkov in predšolskih otrok pri Centralnem otroškem dispanzerju v
Ljubljani so npr. stali nad 300 000 S din, kar je šlo seveda v breme
sklada zdravstvenega zavarovanja.</p>
<p>Pri novo nastali situaciji je nadalje potrebno upoštevati razsodbo
Ustavnega zveznega sodišča, da namreč bremenijo zdravstveni pregledi
delavcev pred zaposlitvijo sklade komunalnih skupnosti. Hočem poudariti
to, da ima ta sklad, ob zmanjšanju stopenj za zdravstveno zavarovanje,
vedno več obveznosti. Te obveznosti navadno niso omenjene, ves sklad in
njegov porast pa je mnogokrat prikazan kot glavna nevarnost za
stabilizacijske ukrepe ali pa kot glavna rezerva. Pri tem ni nepomembno,
da se je zmanjšal delež izdatkov proračunov za zdravstveno varstvo od
leta 1965, ko je znašal 23 % ^nna 4,31 % že do leta 1964 in, da še
nadalje pada. Zato bi bilo treba, da bi pristojni organi proučili
dejansko situacijo zdravstvenih zavodov glede obratnih sredstev in da bi
posvetili največjo pozornost vsem sistemskim vprašanjem, ki sem jih
navedel. Nadalje naj posvetijo pozornost organizaciji zdravstvene
službe, primerjalnim pokazateljem dejavnosti, sistemu formiranja dohodka
itd., skratka vsem tistim problemom, ki so še nerešeni in ki precej
zavirajo ureditev zdravstvene službe in tudi odnose skupnosti do te
družbene dejavnosti.</p>
<p>Predsednik dr. Ruža Šegedin: Kdo želi še razpravljati? (Ne javi se
nihče.)Cenihče, potem zaključujem razpravo in dajem predlog odloka na
glasovanje. Kdor je za predlog odloka, naj prosim dvigne roko! (Večina
poslancev dvigne roko.) Je kdo proti? (Eden.) Se je kdo vzdržal? (Nihče.)</p>
<p>Ugotavljam, da je Socialno-zdravstveni zbor sprejel predlog odloka o
soglasju k določitvi stopenj osnovnega prispevka za invalidsko in
pokojninsko zavarovanje in prispevka za otroški dodatek. Odlok je v
enakem besedilu sprejel že tudi Republiški zbor.</p>
<p>Prehajamo na 4. točko dnevnega reda, to je na obravnavo in sklepanje o
predlogu zakona o prenehanju veljavnosti zakona o najvišji meji, do
katere se sme določiti stopnja osnovnega prispevka za zdravstveno
zavarovanje delavcev.</p>
<p>Za to točko dnevnega reda ste prejeli kot gradivo predlog zakona, ki ga
je Skupščini predložil odbor za delo in socialno zavarovanje
Republiškega zbora, dalje poročilo odbora za proučevanje zakonskih in
drugih predlogov ter poročilo zakonodajno-pravne komisije.</p>
<p>Želi morda predstavnik odbora za delo in socialno zavarovanje
Republiškega zbora predlog zakona še ustno obrazložiti? (Ne želi.)</p>
<p>Poročilo našega odbora ste pravočasno prejeli, zato predlagam, da ga ne
čitamo. Želi morda poročevalec odbora še ustno obrazložiti zakonski
predlog? (Ne.) Potem začenjam razpravo. Kdo želi besedo? (Ne javi se
nihče.) Če ne želi nihče razpravljati, zaključujem razpravo in dajem
predlog zakona na glasovanje. Kdo je za, naj prosim! dvigne roko. (Vsi
poslanci dvignejo roko.) Je kdo proti? (Nihče.) Se je kdo vzdržal? (Nihče.)</p>
<p>Ugotavljam, da je Socialno-zdravstveni zbor sprejel predlog zakona, ki
ga je v enakem besedilu sprejel že tudi Republiški zbor.</p>
<p>Prehajamo na 5. točko dnevnega reda, to je na obravnavo stopnje oziroma
višine prispevka za osnovno zdravstveno zavarovanje kmetov za leto 1966
in sklepanje o predlogu odloka o soglasju k določitvi stopnje oziroma
višine tega prispevka.</p>
<p>Kot gradivo za to točko dnevnega reda ste prejeli sklep upravnega odbora
Republiškega sklada za poza varovanje kmetov SR Slovenije o določitvi
stopnje oziroma višine prispevka za osnovno zdrastveno zavarovanje
kmetov za leto 1966.</p>
<p>Nadalje ste prejeli predlog odloka o soglasju k določitvi stopnje
oziroma višine prispevka za osnovno zdravstveno zavarovanje kmetov za
leto 1966, ki ga je Skupščini predložil odbor za delo in socialno
zavarovanje Republiškega zbora. Prav tako ste prejeli poročilo odbora za
proučevanje zakonskih in drugih predlogov našega zbora in poročilo
zakonodajno-pravne komisije. Želi morda predstavnik odbora za delo in
socialno zavarovanje predlog odloka še ustno obrazložiti? (Ne
želi.) Želi to morda poročevalec odbora? (Ne želi.) — Potem začenjam
razpravo. — K razpravi se je prijavil poslanec Jože Nered.</p>
<p>Jože Nered: V razpravah pred sprejetjem zakona o zdravstvenem
zavarovanju kmetijskih proizvajalcev smo neštetokrat slišali ponovljene
zahteve, da uvajamo s tem zakonom, poleg neposrednega samofinanciranja,
še širšo rizično skupnost, solidarnost in druge elemente, ki jih vsebuje
zavarovalstvo. Zdaj vseh teh zatrjevanj ne bi ponavljal. Rad bi le
opozoril, da predloženi sklep republiškega upravnega odbora ne sledi
vsem tem ciljem, o katerih smo toliko govorili v razpravah. Ni mi namreč
jasno, zakaj uvajamo poleg odstotnega prispevka od katastrskega dohodka
še pavšalni znesek na zavarovano gospodarstvo.</p>
<p>Povrnil bi se na razpravo pred sprejetjem zakona, ko smo zahtevali, da
naj bo osnova za prispevno stopnjo samo katastrski dohodek. Dejansko
gremo sedaj nazaj na prvotni način obremenjevanja, za katerega smo že
takrat trdili, da ni dober. Z uvajanjem) pavšalnega prispevka na
zavarovano družino rušimo načelo, da naj bo samo katastrski dohodek
osnova za izračun. Ta pavšalni prispevek je namreč dokaj različna
obremenitev za zavarovano gospodarstvo. Navedem naj, da znaša o občini
Grosuplje ta prispevek 20 000 starih dinarjev na zavarovano
gospodarstvo. Torej bremeni zavarovano gospodarstvo od 2,3 % in vse do
105 % ^nnn katastrski dohodek. S tem smo dejansko porušili načelo enotne
stopnje prispevka. Vprašujem, ali res ni mogoče, ali ne znamo, ali pa
nočemo poenostaviti prispevne stopnje, da bo tudi kmetu razumljiva tako,
da jo bo lahko izračunal sam? Omenil bi še mnenje kmetov-zavarovancev,
ki so ga neštetokrat poudarjali na zborih zavarovancev in ob priliki
volitev v komunalno skupnost kmetijskega zavarovanja. Zelo določno so
povedali, da jih ne briga, kako se prispevek deli, kakšna je torej
tehnika delitve sredstev, marveč jih briga samo to, koliko morajo
plačevati. Solidarnost našim kmetom ni neznana in jo zelo dobro poznajo,
vendar se s tako pavšalno obremenitvijo posameznih gospodarstev v
nobenem primeru ne strinjajo. Dejstvo je, da bo nekdo dal 30 ali 50 %,
drugi pa samo 18 %. Taka obremenitev na katastrski dohodek posameznega
gospodarstva je zelo problematična, čeprav je res, da so absolutni
zneski kmeta z manjšo prispevno stopnjo večji, ker je tudi večje
posestvo. Torej je taka solidarnost dokaj relativen pojem.</p>
<p>Naslednje vprašanje, za katerega bi želel konkretnejše pojasnilo, je
uvajanje minimalnega prispevka. V razpravi pred sprejetjem zakona ni
bilo govora o tem, da bi predpisovali minimalne prispevke. Mislim, da ni
prav uvajati najmanjši prispevek, to je 20 tisoč starih dinarjev.</p>
<p>Spominjam se še razprave, ko smo dejali, da naj bo prispevna stopnja
enotna in da naj bo republika rizična skupnost. Že takrat ni prodrl
predlog, da naj bi komunalne skupnosti uvajale in predpisovale prispevno
stopnjo. Ne vem, če smo sedaj to prispevno stopnjo dejansko razbili na
vsako komunalno skupnost v posebni višini s tem pavšalnim prispevkom.
Vprašanje je, če smo s tem dosegli tisti namen kot srrio ga postavljali
pred sprejetjem zakona? Je torej smiselno, da se že sedaj, ko prvič
sprejemamo na osnovi novega zakona prispevno stopnjo, pojavljajo te
razlike, ki bodo v prihodnosti verjetno še večje ?</p>
<p>Predsednik dr. Ruža Šegedin: Besedo ima tovarišica Marija Rudolf.</p>
<p>Marija Rudolf: Tovarišice in tovariši poslanci! Poročilo o obravnavi in
predlog sklepa o določitvi stopnje oziroma višine prispevka za osnovno
zdravstveno zavarovanje kmetov za leto 1966 prinaša predlog za 16 %
stopnjo za osnovno zdravstveno zavarovanje in pavšalni znesek na
zavarovano gospodarstvo različno po komunalnih skupnostih.</p>
<p>Sledili smo širokim razpravam odborov Skupščine, upravnega odbora
republiškega sklada za pozavarovanje kmetov ter mnogim zborom
zavarovancev kmetov na svojih območjih in ugotovili, da tak način
financiranja kmetijskih zavarovancev našim razmeram ne ustreza.</p>
<p>V občini Litija imamo naslednjo strukturo kmečkega prebivalstva: 113
zavarovanih gospodarstev s 500 do 800 N din dohodka, pri katerih je bila
stara obremenitev od 150 do 169, nova pa znaša od 280 do 328 N dinarjev.
369 posestev ima od 800 do 2000 N dinarjev dohodka, prejšnja obremenitev
je bila 169 do 420, nova 328 do 520 N dinarjev. 555 gospodarstev z 2000
do 4000 dinarjev katastrskega dohodka,.✓prej obremenjenih s 420 do 840,
sedaj od 520 do 840 N din. 317 posestev ima 4000 do 7000 N din
katastrskega dohodka, prej obremenjeni od 840 do 1470, sedaj od 840 do
1320 N din, 23 posestev ima 7000 do 10 000 katastrskega dohodka, prej
obremenitev 1470 do 2100, sedaj od 1320 do 1800 N din in le eno
gospodarstvo ima od 10 tisoč do 15 tisoč katastrskega dohodka s prejšnjo
obremenitvijo 2100 do 3150 in sedanjo 1800 do 2600 N din. Iz teh številk
vidimo, da je enako kot prej obremenjena tista kategorija kmetijskih
proizvajalcev, ki ima 4000 novih dinarjev katastrskega dohodka, da so
tisti z nižjim dohodkom obremenjeni precej več in tisti, z večjim
katastrskim dohodkom precej manj kot po starem predpisu za osnovno in
razširjeno zdravstveno zavarovanje skupaj.</p>
<p>Vem, da taki izračuni drže tudi za nekatere druge občine v ljubljanskem
okolišu, predvsem občine z manjšim dohodkom. Vsa naša prizadevanja naj
bi bila usmerjena v odpravljanja uvelikih nesoglasij med gospodarsko
močnejšiirji in šibkejšimi za odpravljanje socialne revščine v naši
neposredni bližini, saj vemo, da le-ta pogojuje tudi zdravstveno stanje
prebivalstva.</p>
<p>Zakoni o socialnem zavarovanju poudarjajo solidarnost in vzajemnost
zavarovanja. A s tem, da šibkemu ali močnemu predpisujemo enako pavšalno
osnovo, le-to rušimo. Bi mar bilo tudi prav, da bi delavcem v
proizvodnji predpisali tudi pavšal, ki bi včasih dosegel tretjino ali
pa celo polovico celotnega osebnega dohodka? Ali ne bi s tem prizadeli
nekaterim že tako nizek življenjski standard?</p>
<p>Na zborih zavarovancev so kmetijski proizvajalci govorili o problemih,
ki naj bi jih upoštevali pri zavarovanju. Tak je problem delovne sile,
ker so na posestvih ostali le stari in bolehni, mladino pa smo potegnili
v industrijo. Vračati na podeželje se ta mladina noče več, saj je
spoznala, da je kmečko delo trdo, delovni dan dolg, da za vložen trud ni
primerno nagrajen in da s primitivnim obdelovanjem zemlje ni sposoben
ustvarjati tržnih presežkov. Če pa kmet le nekaj pridela, je pa oddaljen
od centra in prometnih zvez in zato težko prodaja pridelke. Zaveda se,
da bi z lahkimi stroji uspel izboljšati gospodarstvo, vendar teh ne more
kupiti, ker ne ustvarja deviz. Zato na krpah zemlje prideluje vse mogoče
pridelke, da le zadosti svojim skromnim željam, oziroma najosnovnejšim
življenjskim potrebam.</p>
<p>Kmečki zavarovanci želijo v večini še v naprej razširjeno zdravstveno
zavarovanje. Prispevke zanj bodo zmogli le ob pravilnem predpisu
stopenj, pri čemer se naj upošteva le katastrski dohodek in po možnosti
tudi proizvodni okoliši. Predvsem moramo upoštevati to željo, da ne bi
sprejeli nepravilne obremenitve pred prvim zasedanjem Skupščine
komunalnih skupnosti zdravstvenega zavarovanja kmetov, v katero so
pravkar izvolili svoje predstavnike.</p>
<p>Zaradi navedenih dejstev predlagam, da upravni odbor za pozavarovanje
ponovno prouči možnost obremenitev z enotno stopnjo na katastrski
dohodek ter da o njem najprej razpravlja Skupščina komunalnih skupnosti
kmetov. Danes pa za predloženi sklep ne morem glasovati.</p>
<p>Predsednik dr. Ruža Segedin: Besedo ima poslanka Polonca Šenčur.</p>
<p>Polonca Šenčur: Kmetje zavarovanci oziroma zasebni kmetijski
proizvajalci so izvolili svoje predstavnike v Skupščine komunalnih
skupnosti socialnega zavarovanja kmetov. Kot mi je znano, se te
skupščine še niso sestale in razpravljale o pravicah, ki jih imajo v
kmetijskem zavarovanju oziroma o obveznostih, ki jih imajo kmetje do
skladov zdravstvenega zavarovanja. Ker je uzakonjena samouprava in
samofinanciranje v zdravstvenem zavarovanju kmetov, menim, da je edino
pravilno, da samoupravni organi tega zavarovanja razpravljajo o stopnji
prispevka in da dajo ustrezne predloge in zaključke še preden bi o
stopnji razpravljal naš zbor. Kmečki zavarovanci so poverili svojim
izvoljenim predstavnikom zelo konkretne in odgovorne naloge, ki jih bodo
organi samouprave morali realizirati, sicer bodo odpoklicani.</p>
<p>Ne dajem predloga za znižanje stopnje prispevka ali za kakršnokoli drugo
spremembo, izražam le težnjo in zahtevek kmetijskih zavarovancev na
našemi območju, da bi njihovi izvoljeni predstavniki še pred razpravo v
Skupščini razpravljali o stopnji prispevka in drugih vprašanjih s
področja zdravstvenega zavarovanja kmetov, ter da bi šele na osnovi
njihovih zaključkov Skupščina SR Slovenije določila stopnjo prispevka.</p>
<p>Predsednik dr. Ruža Segedin: Besedo ima poslanec Jože Oblak.</p>
<p>Jože Oblak: Tovarišice in tovariši poslanci! Menim, da si moramo ob
predlaganem odloku zastaviti osnovno vprašanje, ki ga postavljajo v
občinskih skupščinah na zborih volivcev in tudi nam poslancem, tj. ali
bodo naši kmetje zmogli vse obremenitve, ki jih predpisujemo. Večina
pokazateljev o poteku gospodarske reforme kaže, da kmetje niso povečali
svojih dohodkov v tolikšni meri, da bi že sedaj zmogli vse prispevke, ki
jih predpisujemo. Po podatkih oddelka za dohodke skupščine občine
Idrija, samo 16 % prispevka iz katastrskega dohodka in pavšalni znesek v
višini 20 000 dinarjev, ki je predlagan za komunalno skupnost Gorica,
znašata na posamezno gospodarstvo do 40 000 din več, kot so znašali
prispevki za preteklo leto. Pri tem pa moramo upoštevati še dejstvo, da
je po novem zakonu o kmečkem zavarovanju znatno zvišana lastna
participacija kmetov pri stroških zdravljenja. Po dosedanjih predpisih
je kmet plačal 10% stroškov zdravljenja v bolnici in ambulatnega
zdravljenja, po zakonu o zdravstvenem zavarovanju kmetov pa plača veliko
več, saj plača 50 % stroškov za zdravljenje v bolnicah za prvih 15 dni
in za ambulantno zdravljenje. Tudi služba socialnega zavarovanja in
drugi ugotavljajo, da kmetom ne moremo očitati pretiranega izkoriščanja
skladov zdravstvenega zavarovanja kmetov. Nasprotno, zdravstveni delavci
ugotavljajo, da se kmetje velikokrat prepozno poslužujejo zdravstvenega
varstva- V zvezi s tem se na območju občine Idrija pojavljajo
ugotovitve, da z davčnimi olajšavami za kmete v 4. proizvodnem okolišu
kmeta nismo prav nič razbremenili, ker morajo po drugi strani plačati
večje prispevke za zdravstveno zavarovanje in da jim davčnim olajšavam/
navkljub ne ostane več sredstev na kmetiji. To se pravi, da poberemo v
neki drugi obliki sredstva, ki so namenjena kmetom za razširjeno
reprodukcijo. Poleg tega pa se pojavljajo še specifični problemi,
predvsem v tistih odročnejših kmečkih predelih, ki so mnogo prispevali
za narodnoosvobodilno borbo kot na primer Cerkljansko, kjer ni stalnega
zdravnika že od septembra 1964. leta. Vprašamo se, ali bo kmet na
omejenem območju deležen zdravstvene zaščite v skladu s povečanimi
prispevki, ki jih bo plačeval v ta namen, ali pa se bo moral tudi v
bodoče zadovoljiti s slabše urejeno zdravstveno službo.</p>
<p>Čeprav so poslanci tega zbora že večkrat izrazili pomisleke zoper načelo
samofinanciranja zdravstvenega zavarovanja kmetov, je bilo to načelo
sprejeto v republiški zakon, ker je uveljavljeno že z zveznim zakonom.
Poslanci, ki so govorili pred mano, so ostali brez odgovora na
vprašanje, zakaj je prišlo do sprememb stališč, ki so bila sprejeta v
zboru. Menim, da spremembe niso utemeljene.</p>
<p>Drugo vprašanje, ki vsaj v občini Idrija ni rešeno, so kmetje-delavci.
Teh je vedno več in so po novem zakonu oproščeni prispevkov za
zdravstveno zavarovanje kmetov, ki so jih po prejšnjem zakonu morali
plačevati. Na zborih zavarovancev so kmetje poudarjali, da
kmetje-delavci pospešujejo pomanjkanje delovne sile na vasi s tem, da
obstoječo delovno silo preplačujejo, po drugi strani jim pa ostaja čista
renta. Kmetje zato zahtevajo, da tudi kmetje-delavci, ki uživajo in
obdelujejo zemljo, prispevajo h kmečkemu zavarovanju tako kot so po
prejšnjih predpisih.</p>
<p>Širok razpon pavšalnih zneskov, ki se razteza od en tisoč pa tja do 20
000 din na posamezno kmečko gospodarstvo — 20 000 din velja pri
komunalnih zavodih Gorica in Ljubljana — potrjuje mišljenje, da ni
dosežen osnovni namen, da so obstoječe komunalne skupnosti socialnega
zavarovanja, kmetov preslabe rizične skupnosti, da bi lahko dosledno in
uspešno uveljavljale načelo rizičnosti, saj je na enem svojih zasedanj
naš zbor ugotovil, da bi za našo republiko zadostovala ena sama rizična
skupnost. Če to mnenje v nadaljnjem povežemo z drugimi merili za
ustanovitev rizične skupnosti, lahko ugotovimo, da bi bile v Sloveniji
primerne tri, kvečjemu štiri rizične skupnosti, ki bi opravičevale svoj
obstoj. Če primerjamo navedeno stališče s tezami, za izpopolnitev
organizacije zdravstvene službe, po katerih naj bi se območje komunalne
skupnosti socialnega zavarovanja ujemalo z območjem zdravstvene regije,
potem omenjeni razpon pavšalnih zneskov od 1000 do 20 000 dinarjev po
mojem mnenju nujno narekuje, da je treba preiti na ekonomsko močnejše
rizične skupnosti, katerih naj bi bilo v naši republiki tudi po mnenju
urbanistov 3 ali 4.</p>
<p>Navedel sem osnovne pomisleke, ki so bili izrečeni tudi na zborih
volivcev in na sestankih kmetov, na katerih so razpravljali o
predlaganih stopnjah prispevka za zdravsteno zavarovanje. Bodočnost sama
bo v kratkem odgovorila na vprašanje ali bodo kmetje že sedaj zmogli
predpisane obremenitve in če bodo res deležni zdravstvene zaščite v
tolikšni meri kot jo zagotavljajo zakoniti predpisi.</p>
<p>Predsednik dr. Ruža Segedin: Besedo ima Andrej Petelin, predstavnik
upravnega odbora Republiškega sklada za pozavarovanje kmetov v Sloveniji.</p>
<p>Andrej Petelin: Tovarišice in tovariši poslanci! V imenu upravnega
odbora bi odgovoril na nekatera konkretna vprašanja, ki so bila
postavljena danes oziroma v razpravah na terenu. V svoji razpravi bi se
omejil na samo tehniko sprejemanja predloženega sklepa in ne bi
odgovarjal na kritiko vsebine zakona o zdravstvenem zavarovanju kmetov.
Upravni odbor je pri obravnavanju in sprejemanju predloženega sklepa
imel pred očmi dejstvo, da je zakon o zdravstvenem zavarovanju kmetov
stopil v veljavo 1. januarja 1966 in stališče — izraženo v današnji
razpravi — naj bi o stopnji oziroma višini prispevka razpravljali
novoizvoljeni samoupravni organi, ne pa sedanji samoupravni organi, ki
so bili imenovani. Obrazložil bi, zakaj ta stališče, ki ga je zavzel
tudi upravni odbor ni bilo možno realizirati. Poudarjam, da je bila
naloga, ki jo je moral prevzeti upravni odbor, zelo težavna in nehvaležna.</p>
<p>Po določbi 14. člena zakona o zdravstvenem zavarovanju kmetov določi
skupščina Republiške skupnosti socialnega zavarovanja kmetov stopnjo
oziroma višino prispevkov za osnovno zdravstveno zavarovanje v soglasju
s Skupščino SR Slovenije. Upravni odbor republiškega sklada za
pozavarovanje kmetov je v smislu 29. člena tega zakona pooblaščen, da
opravlja funkcije skupščine republiške skupnosti kmetov, dokler se ta ne
sestane na prvem zasedanju.</p>
<p>Upravni odbor republiškega sklada za pozavarovanje kmetov je sprejel
sklep o določitvi višine prispevkov za osnovno zdravstveno zavarovanje
kmetov za leto 1966 iz naslednjih razlogov:</p>
<p>Če hočemo zagotoviti reden dotok sredstev za zdravstveno zavarovanje,
morajo biti kmetje že v začetku leta seznanjeni z odmero obremenitve za
to zavarovanje. Prva akontacija za prvo četrtletje 1966 je bila za
zdravstveno zavarovanje po višini lanske odmere prenizko določena, ker
sta zaradi uvedbe načela, samofinanciranja kmečkega zavarovanja odpadla
dva sofinancerja, in sicer nezavarovani kmetje, ki imajo davku zavezane
dohodke od kmetijstva, in občinske skupščine, ki so plačevale določen
del stroškov za brezplačne zdravstvene storitve iz svojih proračunov.
Rok za izvolitev prvih skupščin komunalnih skupnosti kmetov je bil do
15. februarja. Konstituiranje navedenih in republiške skupščine bo
trajalo do konca marca. Odlaganje določitve prispevne stopnje bi imelo
za posledico, da pravilna odmera prispevkov za osnovno zdravstveno
zavarovanje kmetov ne bi bila možna niti z drugo akontacijo, ki se
odmeri za II. četrtletje 1966.</p>
<p>Prenizka odmera prispevkov pa povzroča nelikvidnost skladov kmečkega
zavarovanja, ki je bila že neštetokrat omenjena, kar ima za posledico,
da zdravstveni zavodi ne dobijo pravočasno poravnanih računov za
opravljanje zdravstvene storitve kmečkim zavarovancem. To pa spravlja
zdravstvene zavode v težaven finančni položaj, zlasti- še v tistih
območjih, kjer prevladuje kmečki živelj.</p>
<p>Uveljavitev novega zakona o zdravstvenem zavarovanju kmetov torej terja,
da se samofinanciranje kmečkega zavarovanja uveljavi že v začetku leta.</p>
<p>Izhajajoč iz osnovne postavke, da je tudi v kmečkem zavarovanju treba
zaostriti vprašanje trošenja sredstev skladov, kakor jo narekuje naša
gospodarska reforma tako na področju gospodarske kot ostale družbene
dejavnosti, je upravni odbor republiškega sklada za pozavarovanje poprej
opozoril vse upravne odbore komunalnih skupnosti kmetov, naj bodo
finančni načrti izdatkov za osnovno zdravstveno zavarovanje čimbolj
realni. Upoštevati pa je treba; predviden izpad katastrskega dohodka med
letom zaradi podružbljenja; delne podražitve zdravstvenih uslug —
upravni odbori so v glavnem računali s 6 %, maksimalno 10 %
podražitvami, v kar močno dvomimo; da ne bo več prelivanja sredstev iz
delavskega v kmečko zavarovanje pri raznih preventivnih akcijah, ki je
bilo na obm,očju posameznih komunalnih skupnosti zelo obsežno; povečanje
stroškov pri pobiranju prispevkov, predvsem za četrti proizvodni okoliš,
ki je davka oproščen in morajo občinske skupščine organizirati službo za
pobiranje teh prispevkov in neizterljivost določenega odstotka
predpisanih prispevkov, ker nima nobenega smisla, da računamo s. 100%
izterljivostjo, ko vemo, da se vsako leto ne izterja določen % teh
prispevkov.</p>
<p>Po podatkih komunalnih zavodov in po ocenitvi priključenih krajev k
posameznim komunalnim skupnostim je bilo v letu 1965 zdravstveno
zavarovanih 116 318 kmečkih gospodarstev, s 355 868 zavarovanimi osebami.</p>
<p>Na podlagi finančnih načrtov izdatkov za leto 1966, ki so bili
sestavljeni na podlagi principov, ki sem jih navedel, potrebujemo za
pokritje stroškov zdravljenja po zakonu o zdravstvenem zavarovanju
kmetov 5 milijard 810 milijonov dinarjev. Po izračunu Republiškega
sekretariata za finance pa znaša katastrski dohodek kmetov zavarovancev
29 milijard 800 milijonov dinarjev.</p>
<p>Upravni odbor republiškega sklada za pozavarovanje kmetov je po
proučitvi različnih variant — menim, da jih je bilo devet ali deset —
prišel do zaključka, da ne more biti določena enotna prispevna stopnja
za osnovno zdravstveno zavarovanje kmetov v republiki niti na katastrski
dohodek niti ne na posamezno gospodarstvo ali na zavarovano osebo iz
naslednjih razlogov:</p>
<p>Enotne prispevne stopnje na katastrski dohodek, ki bi znašale 19,49 %
na katastrski dohodek za kritje vseh stroškov osnovnega zdravstvenega
zavarovanja v Sloveniji, ni mogoče predpisati, ker pokrijejo nekatere
komunalne skupnosti kmetov izdatke za osnovno zdravstveno zavarovanje že
z nižjo prispevno stopnjo (npr. Kranj, Maribor, Murska Sobota). Te
prispevne stopnje znašajo od 15,3% (Kranj oziroma Maribor) do 25 %
(Gorica). Pri tem je treba upoštevati višino katastrskega dohodka na
podlagi zemljišč, v kakršnih razredih se nahajajo.</p>
<p>Nadalje, pri določitvi enotne prispevne stopnje na posamezno
gospodarstvo bi bila preveč obremenjena manjša posestva z nizkim
katastrskim dohodkom, saj bi morala ne glede na velikost posestva
prispevati 49 884 starih din letno. Toliko bi znašal povprečen prispevek
v Sloveniji.</p>
<p>Obremenitev na zavarovano osebo, ki bi znašala v republiškem merilu 16
333 starih din, pa bi najbolj prizadela zlasti manjša gospodarstva s
številnejšo družino.</p>
<p>Pri določitvi enotne prispevne stopnje bi prišlo do prelivanja sredstev
prav v obratni smeri, kot je zaželeno. Gospodarsko slabše razvite
komunalne skupnosti bi morale pokrivati primanjkljaje močnejše razvitih.
Enotna prispevna stopnja bi bila možna le v primeru ene rizične
skupnosti kmetov za vso republiko, kar pa je v očitnem nasprotju z
načelom samofinanciranja komunalnih skupnosti socialnega zavarovanja
kmetov ali v primeru približno enakih izdatkov na gospodarstvo oziroma
na zavarovanca. Podatki pa kažejo, da so izdatki na zavarovanca precej
večji v razvitejših krajih, predvsem pa na območjih, kjer je uvedeno
razširjeno zdravstveno zavarovanje. Npr. v Ljubljani znašajo izdatki na
zavarovano osebo 22 200 din, v Murski Soboti 13 300, v Mariboru pa le 12
700 din.</p>
<p>Ob enotni republiški prispevni stopnji bi dobila komunalna skupnost
Ljubljana 142 milijonov dinarjev, komunalna skupnost Celje pa 74
milijonov dinarjev iz pozavarovalnega sklada, a v sklad bi prispevale
komunalna skupnost Maribor 226 milijonov din, Murska Sobota 137
milijonov din in Kranj 66 milijonov din.</p>
<p>Upravni odbor republiškega sklada za pozavarovanje je obravnaval tudi
probleme zdravstvenega zavarovanja na Primorskem. Zdravstvene in
gospodarske razmere se na tem območju precej razlikujejo od razmer v
ostalih krajih. Nekatere bolezni so na Primorskem bolj razširjene kot v
ostalih krajih, kar ima za posledico večje izdatke skladov zdravstvenega
zavarovanja. Kljub skrbnemu proučevanju teh problemov in iskanju
možnosti za prelivanje sredstev iz republiškega pozavarovalnega sklada
nismo našli ustreznih meril za večje prelivanje sredstev. Spričo že prej
navedenih vzrokov pa bi na osnovi enotnih meril dobili iz
pozavarovalnega sklada večja sredstva, npr. komunalna skupnost Ljubljana
in Celje, ki sta prav gotovo v boljšem položaju kot pa komunalni
skupnosti Gorica in Koper. Kljub temu pa bo možno kriti iz republiškega
sklada za pozavarovanje večje izdatke za bolezni, ki so bolj razširjene
na Primorskem kot drugod. V pozavarovalni sklad naj bi prispevale vse
komunalne skupnosti 0,5 % od katastrskega dohodka. Nadpovprečne stroške
za nekatere bolezni, kot sem že omenil, pa bi krili iz pozavarovalnega
sklada le v tistih komunalnih skupnostih, ki imajo podpovprečni
katastrski dohodek. To so prav komunalne skupnosti na Primorskem, ki sem
jih že omenil.</p>
<p>Upravni odbor republiškega sklada za pozavarovanje kmetov se je po
proučitvi različno izračunanih variant odločil za kombinirano prispevno
stopnjo, ki obsega:</p>
<p>— enotno stopnje) na katastrski dohodek v višini 16 %;</p>
<p>— različen pavšalni znesek na zavarovano gospodarstvo, ki znaša od 1000
do 20 000 starih din; včeraj so bili objavljeni v televizijskem
obzorniku drugačni pavšalni zneski za nekatere komunalne skupnosti kot
so navedeni v predloženem sklepu in sicer zato, ker je bil objavljen
stari predlog. Ko smo ponovno preračunavali višino katastrskega dohodka
smo ugotovili, da bi za nekatere komunalne skupnosti zadostoval nižji
pavšalni znesek na zavarovano gospodarstvo;</p>
<p>— minimalen skupen prispevek v višini 20 000 starih din, kadar znašata
prispevka od katastrskega dohodka in od pavšalnega zneska na
gospodarstvo manj kot 20 000 din letno.</p>
<p>Največ sredstev za osnovno zdravstveno zavarovanje bo zbranih s
prispevkom od katastrskega dohodka in sicer 80 % vseh sredstev;. Razlog,
da je enotna prispevna stopnja določena v višini 16 % od katastrskega
dohodka, je v tem —- kot sem že omenil — da komunalni skupnosti Kranj in
Muska Sobota praviloma že s 16 % prispevno stopnjo pokrijeta vse izdatke
osnovnega zdravstvenega zavarovanja. Upravni odbor je zavzel stališče,
da naj bi bil pri določanju prispevka vsaj en element enoten za vso
republiko in to po katastru. Pavšalni znesek, ki je različno določen po
komunalnih skupnostih, ki bi izravnaval različno potrošnjo v okviru
pravic, ki jih nudi zavarovancem osnovno zdravstveno zavarovanje. Z
določitvijo najmanjšega prispevka v višini 20 000 starih din pa se
obvezuje za plačilo tega prispevka tudi tiste zavarovance, ki bi plačali
manj kot 20 000 starih din na gospodarstvo. Kot sem že omenil, bi bila
povprečna obremenitev49884 starih din. Vsaka komunalna skupnost kmetov
bi z obema vrstama prispevkov sama pokrivala celotne izdatke. To so
glavni argumenti, ki so nas navajali na tako določitev stopnje oziroma
višine prispevka.</p>
<p>Obširno smo obravnavali vprašanje minimalnega prispevka v višini 20 000
starih din. Za ta prispevek smo se odločili po predlogu nekaterih
komunalnih skupnosti. Menimo, da se vzajemnost in solidarnost nekje mora
začeti. Ponovno je bilo sproženo vprašanje statusa kmeta, ki je bilo v
zboru že postavljeno. Vprašanje je namreč, ali nima tisti kmet, ki bi
moral plačati le tisoč ali dva tisoč din prispevka po katastru, poleg
katastrskih dohodkov še drugih dohodkov. Bili smo mnenja, da ima tudi
druge dohodke in da je prav, če gremo na vzajemnost in solidarnost, da
prispeva vsaj določen minimalen prispevek, ki mu zagotavlja enake
pravice kot tistim, ki plačujejo po katastru znatne zneske, tudi po 200
000 do 250 000 starih din na posamezno gospodarstvo. Zato smo se
odločili za minimalen znesek v višini 20 000 starih din letno, ki ga
kmet mora prispevati, če hoče imeti enake pravice iz tega zdravstvenega
zavarovanja.</p>
<p>Omenim naj, da smo na upravnem odboru skupaj s predstavniki republiških
sekretariatov za gospodarstvo, finance in delo ter poslovnega združenja
gozdnih gospodarstev temeljito obravnavali vprašanje plačevanja
prispevkov od katastrskega dohodka iz gozdnih površin. Na ta račun je
bilo izrečene precej kritike. Vsi navzoči so bili mnenja, da
predpisovanje prispevka od katastrskega dohodka od gozdnih površin ni
najboljša rešitev in naj ostane le v prehodnem obdobju, ker letos z
drugimi oblikami prispevkov ni možno zagotoviti reden pritok prispevkov
iz dohodka v gozdarstvu, do konca leta pa naj se to vprašanje temeljito
prouči in najdejo boljša merila pri predpisovanju prispevkov od
dohodkov iz gozdarstva.</p>
<p>Naj navedem nekaj številčnih podatkov. Celoten katastrski dohodek
Slovenije znaša nekaj manj kot 29 milijard. Na okoli 500 000 ha
obdelovalnih površin, ki so last kmetov, odpade katastrskega dohodka 26
milijard 800 milijonov din, na 500 000 ha, ki je še v lasti kmetov, pa
odpade samo 3 milijarde din katastrskega dohodka, od katerega bodo
morali kmetje plačati približno 480 milijonov dinarjev prispevka za
zdravstveno zavarovanje. Ker skupaj z navedenimi predstavniki nismo
našli ustreznih meril in ker tudi gozdna gospodarstva letos niso
sposobna dati v začetku leta pravilne osnove za odmero tega prispevka po
realizaciji iz gozda, smo se odločili za navedeno rešitev, ki pa naj bi
bila samo prehodnega značaja.</p>
<p>Skladno z novimi razmerami bodo morali skladi zdravstvenega zavarovanja
kmetov zmanjševati stroške, vendar ne na račun zdravstvenega varstva
zavarovancev, ampak s preverjanjem izdatkov za dolgotrajna zdravljenja
težjih bolnikov. Med njimi bo verjetno precejšnje število takih
bolnikov, ki se zdravijo že desetletja in je vprašanje, če so res kmečki
zavarovanci. Pred uvedbo zdravstvenega zavarovanja kmetov so za njihovo
zdravljenje plačevale občine in republika. V ta namen je leta 1960
prispeval republiški Izvršni svet v republiški sklad za pozavarovanje
kmetov 150 milijonov za eno leto. Tudi občine so do sprejetja zakona o
zdravstvenem zavarovanju kmetov prispevale precejšnje zneske za
zdravljenje po 8. členu prejšnjega zakona. Novi zakon pa je uvedel
načelo samofinanciranja, kar bo vplivalo na poglobljeno iskanje tako
imenovanih notranjih rezerv.</p>
<p>V letu 1966 se bodo obremenitve zavarovancev povečale za več kot 100 %,
oziroma 118 %. V četrtem proizvodnem okolišu bodo obremenitve samo za
prispevke za zdravstveno zavarovanje večje, kot so znašale leta 1964
obremenitve s prispevki in davki. Tudi v ljubljanski komunalni skupnosti
bo letos prispevek samo za osnovno zdravstveno zavarovanje večji, kot je
bil v prejšnjih letih za osnovno in razširjeno zavarovanje. V teh
povečanih prispevkih pa ni vračunano odplačilo primlanjkljajev iz
prejšnjih let, ki jih bo potrebno tudi plačati. Po zaključnih računih
skladov so v preteklem letu znašali izdatki zdravstvenega zavarovanja 4
milijarde 775 milijonov din oziroma 36% več, kot leta 1964. Vseh
dohodkov pa je bilo le 3 milijarde 740 milijonov S din, ali za 18,87 %
manj kot leta 1964, in sicer so kmetje plačali okoli 2,5 milijarde S
din, občine 750 milijonov S din, ostalo pa kmetje — nezavarovanci. Ker
izdatki niso bili usklajeni z dohodki, je nastal primanjkljaj v višini 1
milijarde 35 milijonov S din. Če upoštevamo še primanjkljaje iz
prejšnjih let, znese celoten primanjkljaj 1 milijardo 152 milijonov
starih din.</p>
<p>Če k vsoti 2,5 milijarde S din prištejemo še sredstva, ki so jih v
obliki participacije za zdravljenje prispevali sami zavarovanci — po
naših ocenil so na primer v letu 1965 prispevali 648 milijonov —
ugotovimo, da so kmečki zavarovanci lansko leto plačali za svoje
zdravljenje ne samo 2,5 milijarde, kot sem omenil, ampak 3 milijarde 48
milijonov starih din, za leto 1966 pa računamo, da bo ta prispevek
znašal 854 milijonov din, to pomeni, da bodo letos dali kmečki
zavarovanci 6 milijard 664 milijonov S din za svoje zdravljenje. Če k
temu prištejemo še primanjkljaj, dobimo 7 milijard 700 milijonov
dinarjev. To so popolnoma realno izračunane obveznosti našega kmečkega
zavarovanca. Ker so obveznosti velike, imamo pestro kritiko in
najrazličnejše pripombe k sklepu, vendar treba je izhajati iz realnih
podatkov in iz zakonitih določil zakona o zdravstvenem zavarovanju kmetov.</p>
<p>Navedeni podatki kažejo na težaven finančni položaj skladov
zdravstvenega zavarovanja kmetov. Zaradi nepravočasnega plačevanja
računov s strani skladov naraščajo stroški npr. za zamudne obresti,
stroški tožb ipd. Lani je bilo takih stroškov za 131 mili j.. S din.
Skoraj odveč pa je omenjati, da neredno plačevanje zdravstvenih uslug
povzroča zdravstvenim ustanovam, ambulantam in bolnicam velike probleme
in finančne težave.</p>
<p>Zaradi takega stanja v zdravstvenem zavarovanju kmetov se po mnenju
upravnega odbora republiškega sklada za pozavarovanje kot tudi ostalih
upravnih odborov skladov letos razmere ne bodo bistveno izboljšale.
Nemogoče pa je v tem letu preiti na popolno samofinanciranje in hkrati
prevzeti dediščino preteklih let. V nemajhni meri je takemiu stanju
botrovalo odlašanje sprejetja republiškega zakona o zdravstvenem
zavarovanju kmetov. Zakon se je namreč pripravljal skoraj 3 leta.</p>
<p>Eden izmed vzrokov za rast primanjkljajev je tudi v nepravočasni
določitvi novega katastrskega dohodka. V nekaterih občinah so kmetje
zvedeli za nov predpis šele v jeseni oziroma celo v decembru. Končno
tudi občinske skupščine niso plačale svojih obveznosti za bolezni,
navedene v 8. členu zakona o zdravstvenem zavarovanju kmetijskih
proizvajalcev. Nekatere občinske skupščine so po ukinitvi okrajev ■—■ ki
so bili po zakonu pooblaščeni predpisati prispevke občinam za kritje
izdatkov zdravljenja nalezljivih bolezni, navedenih v 8. členu
omenjenega zakona — brez zakonite podlage spreminjale oziroma črtale
svoje obveznosti. Zato bi bilo neobhodno potrebno podaljšati plačevanje
primanjkljajev s premostitvenim(i krediti vsaj na 3 leta.</p>
<p>O problemih zdravstvenega zavarovanja so v zadnjih dneh zavarovanci
obširno razpravljali na dobro obiskanih zborih zavarovancev. Zavarovanci
se strinjajo, da plačujejo prispevke za osnovno zdravstveno zavarovanje,
pripravljeni so celo plačati razširjeno zavarovanje, kjer že obstoja,
menijo pa, da je že čas, da se ustalijo razmere v zdravstvenem
zavarovanju. Primanjkljaji rastejo iz leta v leto, povečujejo se
prispevki, tako da zavarovanci ne vedo, kaj plačujejo. Zato sedaj
zahtevajo, da je treba že v začetku leta predpisati take prispevke, ki
bodo zadostovali za kritje vseh stroškov zdravstvenega zavarovanja. Prav
zaradi tega je upravni odbor sprejel tak sklep, ki zagotavlja, da boda
kmečki zavarovanci že ob prejemu plačilnega naloga za drugo akontacijo
seznanjeni s celotno obremenitvijo za leto 1966, kljub različnim
obremenitvam — v mislih imam prispevek od katastrskega dohodka in
pavšalni znesek na gospodarstvo. Menim, da tudi sama obračunska tehnika
ni tako težavna, da se ne bi mogla na položnico napisati poleg prispevka
od katastrskega dohodka še prispevek od pavšalnega zneska.</p>
<p>Na zborih zavarovancev je bilo precej kritike na račun znatnih
podražitev zdravstvenih uslug, kar ima za posledico, da so skladi iz
leta v leto v težavnejšem finančnem položaju. Kljub temu, da so se po
reformi dohodki na vasi povečali, pa na zborih opozarjajo na številne
primere ostarelih kmetov, ki ne bodo zmogli tako visokih prispevkov za
zdravstveno zavarovanje. Kmetje so ostro kritizirali dejstvo, da so
kmetje-nezavarovanci oziroma polproletarci oproščeni plačila prispevka,
kar je bilo v razpravi že omenjeno. Po naših informacijah je bilo na teh
zborih precej več kot o zdravstvenem zavarovanju govora o kmetijski
politiki predvsem na področju gozdarstva. Razprave so bile zelo ostre,
ker kmetje na teh zborih izkoristijo priložnost, da iznesejo svoje
probleme. Seveda so ustrezno takemu razpoloženju izvoljeni tisti
zavarovanci, ki so bili na zborih najbolj glasni.</p>
<p>Na koncu mojega poročila prosim tovariše poslance, da glasujete za odlok
o soglasju k sklepu o določitvi stopnje oziroma višine prispevka za
osnovno zdravstveno zavarovanje kmetov za leto 1966. Upravni odbor je
pripravil predlog sklepa v januarju, ko ni bilo predvsem zaradi
delavskega zavarovanja, znano, koliko bo komunalnih skupnosti. Tudi
zaključni računi tedaj še niso bili sprejeti. Tako smo pripravili
predlog, za katerega menimo, da je v sedanji situaciji realen jn ima
možnost, da bi se že letos uveljavil in zagotovil pravilno financiranje
zdravstvenega zavarovanja. Seveda pa je mogoče tudi ta, predlog
kritizirati in se predvsem vprašati, ali je predlagana rešitev najboljša
ali ne, in zakaj ni za celotno Slovenijo enotna prispevna stopnja,
oziroma zakaj se nismo —■ kot je bilo v razpravi že omenjeno — odločili
za prispevek od katastrskega dohodka po komunalnih skupnostih. Kot sem
že omenil, smo se pri izdelavi tega predloga opirali na to, da je
potrebno imeti vsaj en pokazatelj za vso republiko, pavšalni prispevek
na gospodarstvo pa naj bo regulator večjega trošenja oziroma večjih
stroškov določenih komunalnih skupnosti.</p>
<p>Predsednik dr. Ruža Segedin: Prosim, želi še kdo razpravljati? (Nihče.)
Će nihče, zaključujem razpravo in dajem predlog odloka na glasovanje.
Kdor je za, naj prosim dvigne roko. (Večina poslancev dvigne roko.) Je
kdo proti? (12 poslancev.) Se je kdo vzdržal? (10 poslancev.)</p>
<p>Ugotavljam, da je Socialno-zdravstveni zbor sprejel predlog odloka.
Obveščam zbor, da je predlog odloka v enakem besedilu sprejel tudi že
Republiški zbor.</p>
<p>Menim, da bi bilo potrebno vztrajno spremljati izvajanje zakona o
zdravstvenem zavarovanju kmetov, ki smo ga sprejeli pred dvema mesecema,
kot tudi izvajanje odloka, ki smo ga sprejeli danes. Današnja razprava
je pokazala, da nekatere določbe omenjenega zakona že kritično
ocenjujemo. Spremljati izvajanje obeh predpisov je naloga odgovornih
republiških organov kot tudi novoustanovljene skupščine republiške
skupnosti zdravstvenega zavarovanja kmetov, skupščin komunalnih
skupnosti in poslancev našega zbora. Le tako bo mogoče pravočasno
oceniti umestnost sedanjih predpisov in sprejeti morebitne spremembe ter
tako zagotoviti ustrezno financiranje zdravstvenega zavarovanja kmetov.
Menim, da bi poslanci našega zbora morali skrbno spremljati izvajanje
teh predpisov, zlasti na tistih območjih, kjer na podlagi izkušenj že
danes pričakujemo večje težave.</p>
<p>Prehajamo na 6. točko dnevnega reda, na obravnavo okvirnega programa
dela Socialno-zdravstvenega zbora za prvo polletje 1966.</p>
<p>Kot gradivo k tej točki dnevnega reda ste prejeli predlog okvirnega
programa, ki ga bo obrazložil dr. Vinko Mozetič, predsednik odbora za
proučevanje zakonskih in drugih predlogov.</p>
<p>Dr. Vinko Mozetič: Tovarišice in tovariši poslanci! Dovolite mi, da v
imenu odbora za proučevanje zakonskih in drugih predlogov na kratko
obrazložim okvirni program dela Socialno-zdravstvenega zbora za prvo
polletje 1966.</p>
<p>O proizvodnji, distribuciji in potrošnji zdravil je zbor razpravljal že
na današnji seji. Menim, da je razprava pokazala umestnost uvrstitve te
teme v okvirni program.</p>
<p>O problematiki organizacije in financiranja zdravstvene službe že dalj
časa razpravljajo pristojni organi zvezne skupščine in pristojni zvezni
upravni organi, intenzivno pa se o tej problematiki razpravlja tudi v
merilu naše republike. Izdelane so teze za izpopolnitev obstoječe
organizacije zdravstvene službe in njenega financiranja, o kateri so že
razpravljali v okviru Socialistične zveze delovnega ljudstva in
sindikatov. Organizirana so bila tudi široka bazenska posvetovanj a,, ki
so se jih udeležili predstavniki zdravstvenih zavodov, skupnosti in
zavodov za socialno zavarovanje, občinskih skupščin in drugih
zainteresiranih činiteljev. Na osnovi tako širokih posvetovanj bodo
izpopolnjene zgoraj navedene teze in umestno bi bilo, da bi tudi
Socialno-zdravstveni zbor o njih razpravljal in zavzel stališče.</p>
<p>Po uvedbi gospodarske reforme se je zaostrila problematika klimatsko
kopališkega zdravljenja. Dejstvo je, da so zaradi administrativnega
omejevanja pri pošiljanju pacientov na to zdravljenje na naša
zdravilišča oziroma kopališča slabo zasedena in da pacienti niso deležni
ustreznega zdravstvenega varstva. Obstoječe stanje nujno terja ustrezne
ukrepe. Zato je prav, da naš zbor analizira to problematiko in poudarja
pomen klimatsko-kopališkega zdravljenja v okviru celotnega zdravstvenega
varstva. Ustrezno gradivo bo Skupščini predložil republiški zdravstveni
center.</p>
<p>Skupščina SR Slovenije je v lanskem letu razpravljala o materialnem
položaju borcev NOV in sprejela določene predpise. Potrebno bi bilo
ugotoviti, kako se izvaja zakon o dodatku zaposlenim udeležencem NOV,
zakon o zdravstvenem varstvu kmetov borcev NOV in njihovih družinskih
članov ter priporočilo o dajanju stalnih priznavalnin bivšim borcem NOV.
Ustrezno gradivo bo pripravila komisija Izvršnega sveta za vprašanja
borcev NOV. Gradivo bo zajemalo tudi druge aktualne probleme borcev.</p>
<p>Leta 1964 je Skupščina razpravljala o varstvu otrok v SR Sloveniji.
Analiziralo je socialno in zdravstveno stanje otrok v starosti od nič do
štirinajst let. Ker vse bolj stopajo v ospredje problemi vzgoje in
varstva predšolskega otroka, bi bilo potrebno to problematiko posebej
obravnavati. Obravnavala naj bi se na skupni seji s Prosvetno-kulturnim
zborom. Ustrezno gradivo bo ob sodelovanju drugih činiteljev pripravil
Zavod SRS za šolstvo.</p>
<p>Kot vsako leto bo zbor tudi letos obravnaval poročilo — ne pa
priporočilo, kot je v programu napisano — republiške skupnosti
socialnega zavarovanja delavcev za preteklo leto.</p>
<p>Potrebno bi bilo, da bi zbor še v tem letu sprejel srednjeročni program
razvoja zdravstvenega varstva za Slovenijo. Da bi lahko sprejeli čim
bolj realen program, bi se moral zbor temeljiteje seznaniti z
značilnostmi zdravstvenega stanja prebivalstva Slovenije. Ustrezno
gradivo bo Skupščini predložil republiški zdravstveni center, zbor pa
naj bi o njem razpravljal še v tem polletju.</p>
<p>Glede na izredno aktualnost problematike oblikovanja in delitve dohodka
v zdravstvu bo Skupnost zdravstvenih zavodov Slovenije pripravila
ustrezno gradivo, ki bo analiziralo način oblikovanja in delitve dohodka
v zdravstvu s poudarkom na leto 1965 ter nakazalo smernice za
izpopolnitev sistema dohodka v zdravstvu.</p>
<p>Poleg navedenih tem bo zbor razpravljal tudi o zakonskih predlogih in
drugih aktih, ki mu bodo predloženi.</p>
<p>V imenu odbora predlagam, da zbor sprejme predloženi okvirni program
dela za prvo polletje 1966.</p>
<p>Predsednik dr. Ruža Šegedin: Slišali ste obrazložitev predsednika
odbora. Ima kdo kake pripombe k predlaganemu okvirnemu programu oziroma
predloge za njegovo spremembo ali dopolnitev? (Ne javi se nihče.)</p>
<p>Izgleda, da se s predlogom strinjate. Ob sprejemanju predlaganega
okvirnega programa dela zbora za I. polletje 1,966 je treba upoštevati,
da bo zbor, razen o temah, navedenih v programu, razpravljal tudi o
predloženih zakonskih predlogih in o srednjeročnem planu razvoja naše
republike. To pa hkrati pomeni, da je potrebno, da se poslanci tudi na
terenu seznanijo s problematiko, ki jo bo zbor obravnaval v okviru tega
programa ter jo vestno spremljajo, kar naj bi se odrazilo tudi v
razpravah na našem zboru. Koristno bi bilo, da bi poslanci v večji meri
kot doslej sodelovali v razpravah, kajti samo na osnovi vsestranske in s
podatki s terena podprte razprave lahko Socialno-zdravstveni zbor
sprejema ustrezne predloge, rešitve in zaključke.</p>
<p>Če se torej z okvirnim programom dela zbora strinjate, potem bi prešli
na 7. točko dnevnega reda, to je na obravnavo in sklepanje o predlogu
sklepa o ustanovitvi začasnih odborov Socialno-zdravstvenega zbora.</p>
<p>Prejeli ste predlog sklepa o ustanovitvi začasnega odbora za proučitev
problematike kopališko-klimatskega zdravljenja ter začasnega odbora za
proučitev izvajanja družbene skrbi za borce NOV. Predvidevamo namreč, da
bo zbor razpravljal o tej problematiki že na naslednjem zasedanju.</p>
<p>V začasni odbor za proučitev problematike kopališko-klimatskega
zdravljenja predlagamo: za predsednika dr. Bojana Pirca, za
podpredsednika Milana Loštrka, za člane: Franca Bradača, dr. Bogomilo
Kranjc-Rošker, dr. Erno Primožič, Ivanko Strmole in AdolfaSarmana.</p>
<p>V začasni odbor za proučitev izvajanja družbene skrbi za borce NOV pa
predlagamo: za predsednika Jožeta Nereda, za podpredsednika Justino
Zenkovič, za člane: Vero Dolenc, Lojzeta Frangeža, dr. Janeza Jermana,
Polonco Šenčur, Štefana Sreša.</p>
<p>Ali ima kdo kake pripombe oziroma predloge za spremembo sklepa o
ustanovitvi navedenih začasnih odborov, da ne bi razpravljali ločeno o
enem in drugem? Ali se morda kdo od predlaganih ne strinja z njegovo
vključitvijo v tak začasni odbor? (Ne javi se nihče.)Cene, potem dajem
predlog sklepa na glasovanje. Kdor je za predlog sklepa, naj prosim
dvigne roko. (Vsi poslanci dvignejo roko.) Hvala. Je kdo proti? (Nihče.)
Se je kdo vzdržal? (Nihče.)</p>
<p>Ugotavljam, da je predlog sklepa soglasno sprejet.</p>
<p>Prešli bi na zadnjo, to je na 8. točko dnevnega reda, na poslanski
vprašanji.</p>
<p>Prvo poslansko vprašanje je predložila poslanka Ivanka Strmole. Prosim
sekretarja Seliha, da kot predstavnik Izvršnega sveta odgovori na vprašanje.</p>
<p>Stane Šelih: V zvezi z vprašanjem, ki ga je postavila poslanka Ivanka
Strmole, moram povedati, da je iz dnevnega tiska oziroma na splošno
znano, kakšno je sedaj stanje v naših zdraviliščih. Za proučitev
problematike kopališko-klimatskega zdravljenja je bila ustanovljena
posebna strokovna komisija pri republiškem zdravstvenem centru, ki je do
sedaj pregledala 9 zdravilišč, ugotovila stanje in izdelala konkretne
predloge. O tej problematiki bosta razpravljala Skupščina in Izvršni
svet, slednji na eni izmed prihodnjih sej. Prav tako je bila
ustanovljena grupa strokovnjakov za proučitev vprašanja Debelega rtiča,
ker vemo, da je stanje kritično. Izvršni svet bo o tem problemu
razpravljal in poročal Skupščini o ukrepih, ki jih je treba v zvezi s
tem podvzeti.</p>
<p>Predsednik dr. Ruža Segedin: Ali se tovarišica poslanka zadovoljuje z
odgovorom? (Ivanka Strmole: Da.)</p>
<p>Prosim poslanca dr. Stjepana Bunto, da zbor podrobneje seznani s svojim
vprašanjem.</p>
<p>Dr. Stjepan Bunta: Po zasedanjih Republiškega in drugih zborov Skupščine
SR Slovenije, razen našega zbora, ki so bila 15. in 16. februarja z
osrednjim ekspozejem tovariša Janka Smoleta, smo naslednjega dne brali v
časopisju resolucijo o usmeritvi razvoja Socialistične republike
Slovenije v letu 1966. Gre za resolucijo Skupščine, ki se nanaša na vsa
področja našega življenja, zato smo bili vsaj nekateri poslanci močno
presenečeni, da o tej resoluciji ni razpravljal tudi naš zbor. Ne glede
na to ugotovitev, ki je sedaj brezpredmetna, pa ne morerho mimo dejstva,
da. v omenjeni resoluciji med prioritetnimi investicijami na
negospodarskem področju ni zajeta izgradnja Onkološkega inštituta v
Ljubljani. Iz poročil v tisku oziroma v radiu in televiziji pa lahko
sklepamo, da se te gradnje v svojem ekspozeju ni dotaknil niti tovariš
Janko Smole niti drugi poročevalci oziroma diskutanti.</p>
<p>Zato postavljava s poslancem Dolfetom Vojskom vprašanje, in prosiva
predstavnika Izvršnega sveta za pojasnilo oziroma stališče Izvršnega
sveta do te gradnje.</p>
<p>V nekaj besedah bi želela osvetliti dosedanja prizadevanja in priprave
za gradnjo tega inštituta.</p>
<p>Vsem zdravstvenim delavcem in tudi velikemu številu prebivalcev naše in
drugih republik je dobro znano, v kakšnih pogojih dela ta institucija
republiškega pomena, Gre za zasilno adaptirane objekte nekdanjega
samostana, pozneje spremenjenega v vojašnico, ki ne nudi niti
najosnovnejših pogojev za medicinsko delo. Zgradba je že toliko
dotrajana, da se mestoma ruši in je gradbena inšpekcija že pred časom
priporočila nujno izpraznitev nekaterih prostorov. O rušenju stropa in
izgledu te institucije je naše časopisje že večkrat pisalo.</p>
<p>Tudi v primeru, če bi bil objekt z vsemi svojimi prostori uporaben, —
vemo pa da ni — pa zaradi nefunkcionalnosti (je brez dvigal, s sobami, v
katerih leži tudi do dvajset težkih bolnikov itd.) ne more zadovoljivo
služiti za opravljanje obsežne dejavnosti, ki je zavodu naložena. Spričo
porasta števila rakastih obolenj bi se moral inštitut v večji meri
usmeriti v preventivo. Tega pa v sedanjih pogojih dela ne more storiti.</p>
<p>Zavedajoč se potrebe po takšni instituciji in potrebe po zboljšanju
pogojev dela za to področje je bila formirana komisija pri svetu za
zdravstvo, ki je priporočila izgradnjo novega objekta. Idejni program za
izgradnjo onkološkega inštituta je bil dostavljen komisiji za izgradnjo
medicinskega centra, ki jo je Izvršni svet Skupščine SRS imenoval že 9.
2. 1961. leta. Od predsednika te komisije dr. Obračunča je dobil tudi
ustrrieno mnenje, da je program v redu sestavljen ter da se predvideva
gradnja onkološkega inštituta v okviru medicinskega centra in sicer v
taki zamisli, kot je predvidena v programu. Na podlagi programa je bila
gradnja inštituta zajeta v urbanističnem načrtu medicinskega centra.
Program je bil dne 20. 1. 1962 poslan tedanjemu svetu za zdravstvo v
mnenje glede števila in velikosti prostorov. Na podlagi pozitivnega
mnenja je inštitut zaprosil za potrebna finančna sredstva, da bi lahko
pričel z izdelavo idejnega načrta. Aprila leta 1963 je Izvršni svet
Skupščine SRS odobril vsoto 30 milijonov starih dinarjev za izdelavo
investicijsko-tehnične dokumentacije, s čimer je bilo smatrati, da je
uradno odobrena gradnja onkološkega inštituta.</p>
<p>V letu 1963 in 1964 je bil v izdelavi investicijski program, ki ga je
dne 19. 9. 1964 inštitut dostavil republiškemu sekretariatu za zdravstvo
v obravnavo. O njem je dne 3. 12. 1964 razpravljal tudi republiški
zdravstveni center ter sprejel stališče, da je izgradnja onkološkega
inštituta nujna in da se v načelu s programom strinja. V oktobru 1964 je
o gradnji onkološkega inštituta razpravljal Socialno-zdravstveni zbor
Skupščine SRS in sprejel stališče, da se mora gradnja onkološkega
inštituta pričeti že v letu 1965.</p>
<p>Investicijski program je proučila in odobrila revizijska komisija v teku
januarja 1965. Po razširjenem investicijskem programu bi znašali stroški
za gradnjo inštituta in opreme okoli 8 milijard starih dinarjev, ki bi
se porazdelili na razdobje 6 let, po prejšnjih predračunih pa bi znašali
stroški 10 milijard, pri čemer so bila upoštevana tudi sredstva za
stanovanjsko izgradnjo in za vzgojo kadrov.</p>
<p>Gradnja onkološkega inštituta je bila kot prioritetno zajeta tudi v
družbenem planu SRS za leto 1965. Na 13. seji Socialno-zdravstvenega
zbora Skupščine dne 26. 2. 1965 je na poslansko vprašanje mg. ph. Branka
Grahka Izvršni svet odgovoril, da je razširjeni investicijski program za
izgradnjo onkološkega inštituta sprejet ter da bodo v letu 1965 za
pričetek gradnje zagotovljena sredstva v višini 1 milijarde starih dinarjev.</p>
<p>Odbor Izvršnega sveta za splošne zadeve in upravna vprašanja je na svoji
4. seji 10. 4. 1965 že razpravljal o konkretnem predlogu financiranja
onkološkega inštituta za leto 1S65. V aprilu in juniju 1965 je odbor za
proučevanje zakonskih in drugih predlogov SZZ razpravljal o mreži
zdravstvenih ustanov v Sloveniji ter sprejel stališče, da je izgradnja
onkološkega inštituta nujna in neodložljiva. Finančni načrt sklada za
negospodarske investicije za leto 1965 je predvidel za to gradnjo 510
milijonov starih dinarjev. S tem je bilo smatrati, da je pričetek
gradnje že uradno dovoljen. O planu negospodarskih investicij je
razpravljal Gospodarski zbor Skupščine SR Slovenije. Zaradi gospodarske
reforme so bila ta sredstva z rebalansom navedenega finančnega načrta
zmanjšana na 140 milijonov starih dinarjev. Zato se predvidena gradnja
ni pričela. S tem zneskom so bili kriti stroški investicijskega programa
in delna izdelava glavnega projekta za hospitalni objekt.</p>
<p>17»</p>
<p>Razširjeni investicijski program je bil izdelan v decembru 1964.
Revizijska komisija ga je v januarju 1965 odobrila, potem je bil dne 6.
2. 1965 dostavljen Republiškemu sekretariatu za zdravstvo in socialno
varstvo s prošnjo, da se odobrijo sredstva za glavne projekte in začetek
gradnje.</p>
<p>Inštitut se je po uvedbi gospodarske reforme, zaradi zmanjšanja
sredstev, omejil le na zahtevo po izgradnji prve etape, to je
hospitalnega objekta. Stroški zanj bi znašali 3 milijarde 400 milijonov
starih dinarjev, razdeljenih na 3 leta. Glavni projekti za prvo etapo
gradnje so bili v celoti izdelani decembra 1965, o tem je bil seznanjen
tudi Republiški sekretariat za zdravstvo in socialno varstvo.</p>
<p>O izgradnji onkološkega inštituta je ponovno razpravljal republiški
zdravstveni center dne 29. 1. 1966. leta in sprejel sklep, da je
izgradnja hospitalnega objekta nujna in da ne posega v ostale faze
izgradnje onkološkega inštituta. Na pobudo Republiškega sekretariata za
zdravstvo in socialno varstvo je republiški zdravstveni center imenoval
še posebno širšo komisijo strokovnjakov, ki je zasedala 15. 2. t. 1. in
ponovno ugotovila, da je zasnova novega onkološkega inštituta v celoti
sprejemljiva in da je program izgradnje inštituta usklajen s programom
izgradnje medicinskega centra ter da je pričetek gradnje hospitalnega
objekta nujen.</p>
<p>Kljub vsem tem priporočilom in dosedanjim razpravam pa sredstva niso
bila zagotovljena in se izgradnja ni premaknila z mrtve točke. Posledica
tega je bil javni apel in javna poslanica, nanašajoča se na človeško
zavest prebivalcev v naši republiki, da po svojih močeh prispevajo v
posebni sklad za izgradnjo onkološkega inštituta.</p>
<p>Človeku v tej hiši postane zato neprijetno, ko se zave, kako široko
razumevanje izkazuje naša javnost, ki je doslej prispevala že skupno nad
18 milijonov starih dinarjev v omenjeni sklad, čeprav le-ta obstoja
kratek čas. Skupščina pa v svoji resoluciji te izgradnje sploh ne
omenja. Zavedamo se sedanjih gospodarskih težav, toda izgradnja
onkološkega inštituta kot zavoda republiškega pomena nima samo tehtnega
medicinskega opravičila, ampak ima svoje opravičilo celo v
kulturno-etičnem odnosu skupnosti do bolnega, največkrat zelo resno
bolnega človeka. Apeliram na poslance tega in ostalih zborov, ki si še
niso ogledali pogojev dela te institucije, da to store, ker bodo tako
laže zavzeli stališče do te gradnje.</p>
<p>Predsednik dr. Ruža Segedin: Slišali ste precej obsežno obrazložitev
poslanskega vprašanja. Prosim, ali predstavnik Izvršnega sveta lahko
odgovori na postavljeno vprašanje. Besedo ima tovariš Stane Šelih.</p>
<p>Stane Selih: Vprašanje, ki sta ga poslanca postavila, je zelo obsežno.
Omejil bi se na določena vprašanja, na katera lahko v imenu Izvršnega
sveta takoj odgovorim. Izvršni svet bo do konca meseca marca tega leta
predložil Skupščini gradivo in finančni program za izgradnjo kliničnega
centra v Ljubljani. Onkološki inštitut je sestavni del tega kliničnega
centra. O možnostih in dinamiki izgradnje kliničnega centra bo mogoče
odločiti šele na podlagi predložene dokumentacije, iz katere bo
razvidno, koliko sredstev bodo v naslednjih letih lahko dale zdravstvene
organizacije; socialno zavarovanje, družbeno-politične skupnosti in banke.</p>
<p>V resoluciji o usmeritvi razvoja Socialistične republike Slovenije v
letu 1966, ki sta jo sprejela Republiški in Gospodarski zbor, so med
koristnike sredstev, namenjenih v letošnjem letu negospodarskim
investicijam, vključeni samo tisti objekti, ki so že v gradnji. Za novo
bolnišnico v Ljubljani je bila namreč že leta 1963 sklenjena pogodba o
sofinanciranju te gradnje s strani republike in 26 občin bivšega
ljubljanskega okraja. Po tedanjih načrtih bi gradnja stala 7 milijard
din, danes pa znatno več.</p>
<p>Do sedaj je bilo investirano v to gradnjo le nekaj manj kot 2 milijardi
dinarjev. Toda tudi normalnega financiranja nove bolnišnice ni mogoče
zaradi že znane proračunske situacije izpeljati v okviru sredstev, ki
jih je republika lahko namenila za negospodarske investicije v letu
1966, in se ugotovitev glede angažiranja sredstev večih sofinancerjev
nanaša tudi na ta del kliničnega centra. Skratka, Izvršni svet bo do
konca meseca marca predložil Skupščini finančni program nadaljnje
izgradnje kliničnega centra. Po prejemu tega programa bo morala
Skupščina odločiti o dinamiki izgradnje medicinskega centra oziroma
kliničnega centra torej tudi onkološkega inštituta, ki je sestavni del
kliničnega centra.</p>
<p>Predsednik dr. Ruža Segedin: Ali se tovariša poslanca zadovoljujeta z
odgovorom. Besedo ima poslanec dr. Bunta.</p>
<p>Dr. Stjepan Bunta: Zahvaljujem se za odgovor in pripominjam, da me v
celoti ni zadovoljil. Vprašanje se namreč nanaša na to, zakaj je
onkološki inštitut izpuščen iz resolucije v usmeritvi razvoja SRS v letu
1966, v kateri naš zbor ni razpravljal. Onkološkega inštituta nismo
nikoli smatrali za sestavni del nove bolnice v Ljubljani, temveč kot
samostojno institucijo v sklopu medicinskega centra. Po drugi strani pa
je v omenjeni resoluciji našteta med investicijami Infekcijska klinika,
ki je tudi v sklopu medicinskega centra, kot onkološki inštitut, ki se
sploh ne omenja. Menim, da ni prav, da onkološki inštitut ni omenjen v
resoluciji med prioritetnimi investicijami.</p>
<p>Predsednik dr. Ruža Segedin: Menim, da je predstavnik Izvršnega sveta v
glavnem odgovoril na vprašanja, in to s tem, da je zagotovil predložitev
finančnega programa za izgradnjo kliničnega centra, ki ga sestavljata
nova bolnišnica in onkološki inštitut in o katerem bo končno odločila
skupščina. Menim, da se lahko zadovoljimo z odgovorom na postavljeno
vprašanje, čeprav smo na podlagi dosedanjih razprav pričakovali podobno
obrazložitev že v sami resoluciji oziroma ekspozeju predsednika
Izvršnega sveta ob razpravi v Skupščini o razvoju v letu 1965 in o
možnostih razvoja SRS v letu 1966.</p>
<p>Ker poslanca nimata več pripomb k tej točki dnevnega reda, ugotavljam,
da je s tem dnevni red izčrpan in zaključujem 22. sejo
Socialno-zdravstvenega zbora.</p>
<p>(Seja je bila zaključena ob 13.10.)</p>
<p>ORGANIZACIJSKO - POLITIČNI ZBOR</p>
<p>31. seja</p>
<p>(28. februarja 1966)</p>
<p>Predsedoval: Janez Hočevar, predsednik Organizacijsko-političnega zbora</p>
<p>Začetek seje ob 9.35.</p>
<p>Predsednik Janez Hočevar: Tovarišice in tovariši poslanci! Pričenjam 31.
sejo Organizacijsko-političnega zbora Skupščine Socialistične republike
Slovenije.</p>
<p>Svojo odsotnost so opravičili poslanci: inž. Ludvik Mali, Dušan Barbič,
Jože Kert, Mirko Žlender in inž. Marjan Tepina. Ugotavljam, da je zbor
sklepčen.</p>
<p>Seji prisostvujejo predstavniki Izvršnega sveta Skupščine SR Slovenije:
Sveto Kobal, republiški sekretar za gospodarstvo, Miloš Oprešnik,
republiški sekretar za finance, Ermin Kržičnik, republiški sekretar za
urbanizem, France Kutin, republiški sekretar za pravosodje in občo
upravo, Erna Podbregar, republiški sekretar za delo, Peter Vujec,
namestnik republiškega sekretarja za gospodarstvo, Nada Majcen,
namestnik republiškega sekretarja za zdravstvo in socialno varstvo, dr.
Kostja Konvalinka, pomočnik sekretarja Izvršnega sveta za zakonodajo in
Vinko Marošek, pomočnik republiškega sekretarja za finance.</p>
<p>Za današnjo sejo predlagam tale dnevni red:</p>
<p>1. odobritev zapisnika 30. seje Organizacijsko-političnega zbora;</p>
<p>2. poslanska vprašanja;</p>
<p>3. razprava o vprašanjih ureditve delovnih razmerij v splošnih aktih
delovnih organizacij;</p>
<p>4. obravnava in sklepanje o predlogu zakona o izvrševanju vzgojnih ukrepov;</p>
<p>5. obravnava in sklepanje o predlogu odloka o povračilih in nagradah
sodnikom porotnikom okrožnih sodišč, okrožnih gospodarskih sodišč,
Višjega gospodarskega sodišča v Ljubljani in Vrhovnega sodišča SR Slovenije;</p>
<p>6. obravnava in sklepanje o predlogu odloka o tem, za katere gospodarske
organizacije imenuje člane v komisijo za razpis mesta direktorja tudi
Izvršni svet Skupščine SR Slovenije;</p>
<p>7. obravnava in sklepanje o predlogu sklepa o tem, da se SR Slovenija
lahko zadolži pri Splošni gospodarski banki SR Slovenije do višine 25
milijonov</p>
<p>N din za financiranje nadaljnje graditve investicijskih objektov na
področju prosvete, znanosti in zdravstva v letu 1966;</p>
<p>8. obravnava in sklepanje o prevzemu poroštev;</p>
<p>9. obravnava predloga programa dela Organizacijsko-političnega zbora
Skupščine SR Slovenije za leto 1966;</p>
<p>10. potrditev imenovanja začasnih odborov.</p>
<p>Ima morda kdo kakšen spreminjevalni ali dopolnilni predlog? (Ne javi se
nihče.) Menim, da je predlagani dnevni red sprejet. Navzoče prosim, da
se k razpravi prijavijo z listkom, ki je na klopi, lahko pa se prijavijo
tudi brez njega.</p>
<p>Prehajamo na 1. točko dnevnega reda, to je na odobritev zapisnika 30.
seje zbora. Zapisnik 30. seje zbora ste prejeli skupaj s sklicem. Želi
kdo predlagati kakšno spremembo ali dopolnitev? (Ne javi se nihče.)
Ugotavljam, da je zapisnik odobren.</p>
<p>Prehajamo na 2. točko dnevnega reda, to je na poslanska vprašanja.
Poslanka inž. Marija Zupančič-Vičar je postavila poslansko vprašanje, ki
ste ga prejeli skupaj z ostalim gradivom. Na vprašanje bo v imenu
Izvršnega sveta odgovoril Peter Vujec, namestnik republiškega sekretarja
za gospodarstvo.</p>
<p>Peter Vujec: Tovarišice in tovariši poslanci! Tovarišica inž. Marija
Zupančič-Vičar, poslanec Organizacijsko-političnega zbora Skupščine SR
Slovenije je postavila naslednja poslanska vprašanja:</p>
<p>1. Ali je Izvršni svet preveril izračun stroškov za obratovanje proge
Jesenice—Planica za leto 1966 in izračun naložb za nadaljnje vzdrževanje
proge Jesenice-—Planica, kar je navedeno v poglavju VI, stran 18 in IX,
stran 26 v omenjeni analizi? Če Izvršni svet ni preveril zgornjih
podatkov, naj jih kasneje preveri in mi to posreduje.</p>
<p>2. Ali je Izvršni svet zahteval od Skupnosti železniških podjetij
Ljubljana primerjalno analizo za stroške obratovanja modernizirane proge
(predložena analiza velja za promet, ki je neekonomično organiziran na
način kot pred leti — parna vleka, nepotrebno velike kompozicije, šest
križanj s cesto v nivoju z zapornicami, postajna poslopja in osebje in
tako dalje) z motornimi vlaki, semaforji in ugodnejšim voznim redom. Če
Izvršni svet take analize ni zahteval, naj jo dodatno zahteva in mi
podatke posreduje.</p>
<p>3. Ali je prav, da utemeljujemo ukinitev neke proge z drugačnimi
kriteriji, kot pa utemeljujemo gradnjo nove proge. (V obravnavani
analizi je utemeljen samo ekonomski izračun.)</p>
<p>Na postavljena vprašanja dajem tale odgovor:</p>
<p>Prvič, železniško transportno podjetje ima po zakonu enako kot druge
gospodarske organizacije pravico samostojno ugotavljati stroške in
samostojno formirati ceno. Cene storitev železniških transportnih
podjetij so mimo odobritve zveznega zavoda za cene podvržene tudi močno
razviti konkurenci cestnega prometa. S temeljnim zakonom o organizaciji
jugoslovanskih železnic, ki ga je sprejela Zvezna skupščina leta 1961 in
dopolnila v preteklem letu, so železniška transportna podjetja dobila
položaj gospodarskih organizacij in bodo morala svoje stroške kriti z
ustvarjenim dohodkom brez dotacije. V takih pogojih si bodo
železniško-transportna podjetja morala prizadevati, da pridobe čim več
tovora za svoje proge, hkrati pa bodo morala ukinjati tudi proge,
katerih stroški znatno presegajo dohodke, ki jih ustvari njihov promet
na vseh progah.</p>
<p>Na cenenost železniških prevozov bistveno vpliva količina tovora na
posamezni progi, ker je največji del stroškov konstanten. Čim manjši je
promet na posamezni progi, tem večji so stroški na tonski kilometer.
Železnica bo pri povprečni letni obremenitvi 1 700 000 ton na kilometer
težko dosegla rentabilnost, ker ima več kot polovica prog, to je 840
kilometrov od skupnih 1440 kilometrov, komaj 500 tisoč ton prometa na leto.</p>
<p>Proge, glede katerih je bil sprejet sklep o ukinitvi, imajo vse celo pod
100 000 ton. Proga Jesenice—Kranjska gora pa le 15 470 ton. Zategadelj
je .brez preverjanja stroškov jasno, da se zaradi prometa, ki ga lahko
opravi deset pettonskih kamionov dnevno, ne izplača vzdrževati
železniške proge.</p>
<p>Majhen obseg tovornega prometa pa povzroča še večjo deficitnost že tako
nerentabilnega potniškega prometa na kratkih relacijah. Z uvedbo tarif
po progah, ki se bodo približale stroškom posamezne proge, se bo promet
še zmanjšal, ker bo prešel na cesto ves tisti promet, ki se je odvijal
po železnici le zaradi visokih nekomercialnih popustov na železnici.</p>
<p>Združeno železniško transportno podjetje more izdelati kalkulacije le po
predpisani enotni metodologiji določanja stroškov. Zato je možno, da
stroški posameznega odseka odstopajo od trenutnih konkretnih stroškov
dotrajane in zapuščene proge, kar pa bistveno ne menja problema.</p>
<p>Drugič, Izvršni svet Skupščine SR Slovenije ni zahteval od Združenega
železniškega transportnega podjetja primerjalne analize za stroške
obratovanja modernizirane proge, ker je jasno, da modernizacija poveča
konstantne stroške proge; zato je rentabilna le na dobro izkoriščenih
progah.</p>
<p>Glede na položaj železarne Jesenice, ki je navezana na dovoz po
magistralni progi, ki ima velik letni obseg dela, so Jesenice gotovo
bolj zainteresirane za čimhitrejšo modernizacijo proge Jesenice—Dobova,
ker bi mlodernizacija te proge, ki ima velik promet, omogočila
stabiliziranje prevoznih stroškov, nudila kvaliteten in v primerjavi s
cestnim prevozom cenen prevoz. Vendar železniško-transportna podjetja
nimajo sredstev niti za modernizacijo te izredno pomembne proge.</p>
<p>Tretjič, brez dvoma ne bi bilo prav utemeljiti ukinitev neke proge z
drugačnimi kriteriji, kot utemeljevati gradnjo nove proge. Poslanka v
svojem vprašanju ne omenja, katero progo pri tem misli. Edina proga, ki
se v Sloveniji gradi, je proga Koper—Prešnica. Ta proga ima danes, pri
cestnem prevozu od Kopra do Hrpelj, 430 tisoč ton prometa, po dograditvi
proge pa se predvideva 8 milijone ton letnega prometa. Prav ta proga pa
je edina, ki bo v bodoče zanesljivo povečala obseg tranzitnega
železniškega prometa v SR Sloveniji. Povečanje obsega prometa pa pomeni
nižjo ceno železniških prevozov na vseh glavnih progah, kar bo pozitivno
učinkovalo na celotno naše gospodarstvo.</p>
<p>V pojasnilo še navajam, da investitor te proge ni železnica, temveč
podjetje Luka-Koper, ki se zaveda pomena te proge za svoj razvoj in
poslovne rezultate; zato prevzema celo odplačilo kreditov za to progo.</p>
<p>Z razvojem proizvodnje pri nas in v sosednih deželah se blagovni tokovi
spreminjajo. Zato je nujno, da se nekatere komunikacije, ki izgubljajo
promet, opuščajo, na smereh, kjer promet narašča, pa se gradijo nove,
skladno z razvojem gospodarstva in mednarodno menjavo. Pri tem pa je
treba upoštevati, da tehnika nudi vedno nova ekonomičnejša prevozna
sredstva, kot so cesta, letala in tako dalje. Zato se ekonomičnost
posamezne vrste prevozov z razvojem menja, prometna podjetja pa se
morajo prilagajati tej novi delitvi dela, če nočejo postati vse bolj
nerentabilna, kar velja za promet prav tako kot za proizvodnjo.</p>
<p>Predsednik Janez Hočevar: Ali je poslanki Vičarjevi na vprašanje
odgovorjeno?</p>
<p>Inž. Marija Zupančič-Vičar: Če sem zadovoljna z odgovorom, bom povedala
na prihodnji seji. Pri postavljenem vprašanju glede gradnje novih prog
nisem mislila, na konkretno progo, temveč sem mislila, da zgolj
ekonomski izračun ne utemeljuje ukinitve proge, ker obstoje tudi
pomembni družbeno-politični činitelji.</p>
<p>Predsednik Janez Hočevar: Naslednje poslansko vprašanje je postavil
poslanec Franc Svetina. Vprašanje ste prav tako prejeli in bo nanj kot
predstavnik Izvršnega sveta Skupščine SR Slovenije odgovoril Ermin
Kržičnik, republiški sekretar za urbanizem.</p>
<p>Ermin Kržičnik: Tovarišice in tovariši poslanci! Pred seboj imamo
poslansko vprašanje tovariša Franca Svetine, ki je v današnjih razmerah
in spričo okoliščin, kakršne so nastale, zelo aktualno. Vprašanje bom na
kratko prebral zaradi tega, da bom nanj lažje navezal odgovor.</p>
<p>»V občni Celje, to je v volilni enoti, kjer sem bil izvoljen, občani na
zborih volivcev in drugih javnih shodih že nekaj časa izredno zavzeto
razpravljajo o uvedbi prispevka za uporabo mestnega zemljišča. Ko
razpravljamo o občinskem odloku, izražajo največ negativnih priporrtb na
račun postopka, po katerem je bil odlok sprejet, zanimajo pa se tudi za
nekatera vprašanja, ki jih odlok ne rešuje in so tudi sicer neraziskana.</p>
<p>Nesporno je, da je skupščina občine Celje s sprejetjem odloka izredno
hitela, da ne bi zamudila roka, določenega z zveznim zakonom o določanju
višine prispevkov in davkov občanov za leto 1966; kakor je tudi
nesporno, da so kritike občanov glede tega in glede vprašanj, ki
ostajajo še dalje nerešena, zvečine tehtne in utemeljene.</p>
<p>Ko se sprašujem, kdo je povzročil takšno ostro reakcijo občanov, ki v
nekaterih primerih že presegajo običajen okvir razprave o konkretnem
odloku in ko upoštevam dejstvo, da je tudi v nekaterih drugih občinah v
naši republiki položaj podoben, ugotavljam naslednje:</p>
<p>Temeljni zakon o prispevku za uporabo mestnega zemljišča je Zvezna
skupščina sprejela februarja 1965. leta. Republiški upravni organi so
obvestili občine, da bo Skupščina SR Slovenije sprejela še do konca leta
1965 ustrezni republiški zakon. Prvi osnutek takšnega zakona je bil
posredovan občinam v juliju 1965, drugi pa v novembru 1965. Sredi
decembra pa so popolnoma nepripravljene občine sprejele obvestilo, da je
Izvršni svet sklenil, da predloga zakona ne bo posredoval Skupščini SR
Slovenije, zato naj občine po zveznem zakonu takoj pričnejo z izdelavo
ustreznih odlokov.</p>
<p>Izvršni svet naj konkretno odgovori na naslednja vprašanja:</p>
<p>1. kaj je storil Izvršni svet in kaj so storili upravni organi SR
Slovenije, da bi bil temeljni zakon o prispevku za uporabo mestnega
zemljiša v naši republiki realiziran?</p>
<p>2. čemu se je Izvršni svet odločil predlagati Skupščini SR Slovenije v
razpravo in sprejetje zakon o prispevku za uporabo mestnega zemljišča in
o tem obvestil občine in čemu je to svojo odločitev šele v decembru
preklical?</p>
<p>3. kdo je po mnenju Izvršnega sveta odgovoren za sedanje stanje na tem
področju, ali zveza, republika ali občina.«</p>
<p>Na ta vprašanja dajem tale odgovor:</p>
<p>Vprašanje komunalne zakonodaje, kakor imenujemo ves ta kompleks vprašanj
urejanja, oddajanja in uporabe mestnega zemljišča, se ureja pri nas od
leta 1962, ko je bil sprejet splošni zakon o urejanju in uporabi
mestnega zemljišča. Leta 1963 naša skupščina ni izkoristila celotnega
pooblastila v zveznem zakonu in je sprejela samo predpis o urejanju
mestnega zemljišča, ki še danes velja in je tudi vir proslulega
komunalnega prispevka, medtem ko predpisov za uporabo mestnega
zemljišča, ki so jih druge republike sprejele, naša Skupščina 1963. leta
ni sprejela. Ločiti pa je treba uporabo od urejanja. Urejanje imamo pri
nas vpeljano z zakonom iz 1963. leta, uporabe pa ne. Ko so se predpisi
usklajevali z ustavo, je v aprilu 1965 Zvezna skupščina sprejela
temeljni zakon o prispevku za uporabo mestnega zemljišča, ki je tudi
jedro poslanskega vprašanja tovariša Svetine.</p>
<p>Ta novi temeljni zakon o prispevku za uporabo mestnega zemljišča je bil
v skladu s predpisi o financiranju družbeno-političnih skupnosti,
predvsem pa v skladu z zakonom o prispevkih in davkih občanov, sprejet
kot instrument politike uporabe mestnih zemljišč. Zvezna zakonodaja je
torej izločila vsa druga vprašanja komunalnih financ, razen uporabnine
oziroma prispevka za uporabo, ki ga ureja temeljni zakon, medtem ko pa
urejanje, se pravi, opremljanje in pripravo zemljišča ter oddajanje
zemljišča lahko urejajo republiški, in seveda, občinski predpisi.</p>
<p>Glede na ustavne določbe je republiški zakon o urejanju mestnega
zemljišča, se pravi, zakon, ki postavlja tako imenovani komunalni
prispevek, ostal v veljavi, čeprav ni bil izdan na podlagi splošnega
zakona. V zvezi s tem, je nastal znani spor s službo družbenega
knjigovodstva, ki je zastopala mnenje, da republiški zakon ni več
veljaven in da komunalnega prispevka ne moremo več pobirati, medtem ko
so naši zakonodajni organi zastopali nasprotno mnenje. Ne vem, če je
tovarišem poslancem znan ta spor, ki še do danes ni do kraja rešen;
navajam ga le za ilustracijo, da vidimo, kako so stvari zamotane, dokaj
nejasne in da dobivamo od različnih forumov in organov, tako zveznih kot
republiških, tudi različna tolmačenja.</p>
<p>Okoliščina, da v Sloveniji leta 1963 nismo uredili vprašanja uporabe
mestnega zemljišča oziroma prispevka za uporabo mestnega zemljišča,
temveč smo regulirali le urejanje mestnega zemljišča, je povzročila
velik izpad finančnih sredstev. V mestu Zagrebu pobirajo tako imenovani
komunalni prispevek in imajo tudi uporabo mestnega zemljišča regulirano,
to kar mi 1963. leta nismo sprejeli. Tako dobi to mesto poldrugo
milijardo dinarjev iz tega naslova; pri nas pa je ta zadeva novost,
zaradi česar državljani, državni organi in skupščine obravnavajo to
vprašanje precej previdno, z veliko skepso in nejevoljo. Skratka, to je
nov prispevek, nova dajatev.</p>
<p>Opozarjam pa na tole: uporabo mestnega zemljišča lahko spremljamo na
podlagi temeljnega zakona in lahko obdržimo v veljavi zakon, ki ureja
tako imenovani komunalni prispevek; tu ga imenujem s skrajšano besedo,
kakor se popularno naziva. Vendar je ta komunalni prispevek povzročil
veliko nejevoljo novih investitorjev, ker so ga pobirali samo od novih
investicij, na podlagi dokaj fiksnih odstotkov od vrednosti investicije.
Tovariši poslanci najbrž vedo, da se je komunalni prispevek od
individualne nove hiše v mestu Ljubljani pobiral v višini dveh do treh
milijonov dinarjev, še preden se je gradnja hiše pričela. To je
povzročilo črne gradnje izven gradbenih okolišev, kjer se komunalni
prispevek lahko predpiše le za gradnje v gradbenem okolišu.</p>
<p>Vse to, zlasti pa pomanjkanje finančnih sredstev in omogočanje
kontinuitete stanovanjske gradnje, je nujno terjalo izdajo republiških
predpisov, ki naj bi omogočili sistematično rešitev vseh teh vprašanj.
To je le uvod.</p>
<p>Na prvo vprašanje, ki ga tovariš Svetina postavlja, in ki glasi: kaj je
storil Izvršni svet in upravni organi, da bi bil temeljni zakon o
prispevku za uporabo — sedaj govorim samjo o uporabi, ne o komunalnem
prispevku — realiziran, bi poskušal odgovoriti takole:</p>
<p>Republiški sekretariat je po večmesečnem delu in širokih konzultacijah z
vsemi občinami in institucijami, ki se ukvarjajo s komunalnim
gospodarstvom, 31. avgusta lani pripravil osnutek zakona o prispevku za
uporabo mestnega zemljišča in ga poslal vsem občinam, republiškim
organom in prizadetim organizacijam. Na podlagi pripomb občin in drugih
organov je sekretariat sestavil teze zanov zakon o prispevku za uporabo
mestnega zemljišča in jih 19. novembra lani poslal Izvršnemu svetu v
razpravo. Dne 24. novembra lani je bil ta osnutek poslan vsem
predstavnikom občinskih skupščin in 1. decembra tudi Skupščini SR Slovenije.</p>
<p>Želim poudariti, da so bile priprave zelo obširne in da so osnutek
zakona obravnavali vsi prizadeti. O vsem tem so bile občine seznanjene
in so tudi urgirale sprejem zakona. K temu jih je spodbujala tudi
intervencija službe družbenega knjigovodstva glede tako imenovanega
komunalnega prispevka. Poudarjam, da je podružnica službe družbenega
knjigovodstva v Sloveniji uvidevno obravnavala to zadevo.</p>
<p>Teze in osnutek zakona sta bili pravzaprav dve zadevi, glede na
vprašanje poslanca Svetine omenjam osnutek, ki je bil 3. decembra lani
obravnavan v odboru Izvršnega sveta za družbene službe. Ta odbor je bil
mnenja, da temeljni zakon o prispevku za uporabo mestnega zemljišča v
tolikšni meri pooblašča občine za uvajanje prispevka, da republiški
zakon ni potreben. Sekretariat za urbanizem je zaradi tega umaknil
osnutek zakona o prispevku za uporabo mestnega zemljišča in tako ta ni
prišel na dnevni red Izvršnega sveta in Skupščine.</p>
<p>Po šestmesečnih razpravah je bilo torej sklenjeno, naj občine same
rešujejo ta problem. To je negativna plat reševanja tega vprašanja,
pozitivna pa je, da so občine ves ta čas že imele vse gradivo na
razpolago in da smo se z njimi zares na široko posvetovali o teh
problemih. Sekretariat je občinam sporočil stališče odbora Izvršnega
sveta. V poslanskem vprašanju se napačno trdi, da je to sklenil Izvršni
svet, kar ni res, ker je o tem sklepal odbor in stališče tega odbora je
naš sekretariat tudi zaradi drugih okoliščin, o katerih bom kasneje
govoril, takoj sprejel.</p>
<p>Doslej je že nad 20 občin sprejelo odloke ,o prispevku za uporabo
mestnega zemljišča. Vse občine nam še niso dostavile ustreznega poročila
oziroma osnutka odloka. Nekateri odloki, ki so nam bili poslani na
vpogled, pa po našem mnenju ne bi mogli prestati ocene zakonitosti. Zato
menim, da bi bilo koristno, če bi vendarle sprejeli republiški zakon o
prispevku za uporabo mestnega zemljišča. To vprašanje se prav zdaj
obravnava v Izvršnem svetu. Temu zakonu bi morale občine prilagoditi
svoje odloke, pri tem pa bi odpravili vse sedanje nezakonitosti in
nejasnosti v občinskih odlokih. Navedene pomanjkljivosti odlokov lahko
postanejo tudi predmet številnih ustavnih sporov. To je odgovor na
vprašanje, kaj je storil Izvršni svet in kaj so storili naši organi, da
bi bil zakon realiziran. Če povzamem odgovor na prvo vprašanje, lahko
rečem, da smo v preteklih šestih mesecih storili vse, kar je bilo treba
in šele v decembru lani se je izkristaliziralo stališče, ki je nastalo v
zvezi s stanovanjsko zakonodajo, namreč, da je temeljni zakon dal
občinam dovolj pooblastil za urejanje tega vprašanja.</p>
<p>Vsemu temu sekundira še neka druga objektivna okoliščina, ki je tudi,
kako bi se najbolje izrazil, nekakšen spremljevalec vseh mogočih
problemov naše zakonodaje in procesov, ki nastajajo v zvezi z
izvajanjemi predpisov. Zakon o prispevku za uporabo mestnega zemljišča
so namreč vsi zvezni, pa tudi nekateri republiški organi povezali z
zakonom o prispevkih in davkih občanov, ki določa, da se lahko uvedejo
le tisti prispevki in davki, ki so sprejeti v občinskih ozirortia
republiških skupščinah do 1. januarja. Za letošnje leto je znano, da je
bil ta rok podaljšan do februarja. Torej so občinske skupščine morale v
veliki naglici obravnavati in izdelati te odloke, saj bi bil sicer, po
tem tolmačenju, vsak predpis, ki bi ga občinska skupščina o tem sprejela
po 8. februarju, neveljaven. Po obširnih razpravah s pristojnimi organi
v federaciji in z republiškimi sekretariati, smo prišli do zaključka, da
tako tolmačenje ni pravilno. Vendar je bila ta ugotovitev prepozna.
Občinske skupščine so res hitele in ta naglica je škodovala, čeprav
lahko zatrdim, da so vse občinske skupščine imele na razpolago vse
gradivo in osnutek republiškega zakona, katerega je sprva nameraval
sekretariat za urbanizem predložiti Izvršnemu svetu in Skupščini. V
drugem vprašanju poslanec sprašuje, čemu se je Izvršni svet odločil
predlagati Skupščini v razpravo in sprejem zakon o prispevku za uporabo
mestnega zemljišča, o čemer je obvestil občinske skupščine; in čemu je
to svojo odločitev šele v decembru preklical.</p>
<p>Deloma sem na to vprašanje že odgovoril. Dodatno pa naj povem še tole:</p>
<p>Temeljni zakon o uporabi mestnega zemljišča zares pooblašča občine in
republiko. Stališče, da je treba prepustiti občinskim skupščinam
urejanje vprašanj, za katere jih pooblašča temeljni zakon, se je
izkristaliziralo v preteklih šestih mesecih v skupščinskih odborih in v
organih Izvršnega sveta v zvezi s stanovanjskim zakonom.</p>
<p>Sekretariat za urbanizem je pripravil zakon o gospodarjenju s
stanovanjskimi hišami v družbeni lastnini. Mislim, da se tovariši in
tovarišice poslanci spominjate tega predpisa, ki je povzročil tolikšne
razprave tako v internih krogih, kot v javnosti. Mi smo predlog tega
zakona dokaj hitro pripravili skupaj z našimi strokovnimi organizacijami
ter institucijami in ga posredovali tudi stalni konferenci mest, ki ga
je potem razširila ozirorrta posredovala vsem svojim članom tako, da je
dejansko osnova za republiške predpise, ne da bi se posebej želel
pohvaliti, bil pravzaprav naš tekst predloga zakona o gospodarjenju s
stanovanjskimi hišami v družbeni lasti.</p>
<p>Razprave v naših skupščinskih odborih in tudi na Izvršnem svetu pa so
pokazale, zlasti v zadnjem času, da temeljni stanovanjski zakon zopet
pooblašča skupščine občin, da to materijo same urejajo ter je bilo zato
stališče, da je treba ta proces prepustiti zares občinam, nedvomno
ustrezno in pravilno. Tako je le naša republika, za razliko od drugih
republik, sprejela zakon o dolžnostih in pravicah občanov pri
upravljanji) stanovanjskih hiš, to je materijo hišnih svetov, medtem ko
vseh ostalih vprašanj glede stanovanjskih podjetij, glede cenzusa za
ustanovitev stanovanjskih podjetij, glede amortizacije, stanarine in
drugih elementov, naš zakonski predlog ni urejal in je v celoti
prepustil to zadevo skupščinam občin, s pripombo, naj republiški upravni
organ z občinskimi skupščinami tesno sodeluje.</p>
<p>Tudi pri tem želim poudariti, da smo z občinskimi skupščinami sodelovali
in da smo jim poslali dokaj zajetno gradivo, kar je omogočilo, da so
skoraj vse občinske skupščine v Sloveniji sprejele v pičlem času
štirinajstih dni v mesecu decembru po šest odlokov v zvezi s
stanovanjsko zakonodajo. Stališče, da je treba zadeve, ki jih temeljni
zakon prepušča občinam in republiki, prepuščati predvsem občini in manj
republiki, je prevladalo takoj za tem tudi v primeru zakona o uporabi
mestnega zemljišča. Sklenjeno je bilo, da se urejanje tega vprašanja
prepusti v celoti občinskim skupščinam. Praksa pa ni povsem opravičila
teh stališč.</p>
<p>Tovarišice in tovariši poslanci! Ne želim, da bi to, kar bom zdaj
povedal, razumeli kot nezaupnico občinskim skupščinam, njihovemu aparatu
in njihovim metodam dela, vendar ugotavljamo, da se stanovanjski zakon
slabo uveljavlja na terenu, pri čemer mislim predvsem na mesto Ljubljana
in na nekatera druga mesta, saj imamo danes, kakor skoraj vsak dan
čitamo v časopisju, preveliko število stanovanjskih podjetij in prihaja
do pravih nesmislov. Z administrativnimi posegi ni moč preprečiti tega
procesa in marsikdo povezuje neurejeno stanje na stanovanjskem področju
z dejstvom, da republika ni sprejela prvotno predloženega zakona, temveč
le zakon, ki ureja problematiko hišnih svetov in upravljanja ter s tem
zvezne pravice in dolžnosti občanov.</p>
<p>Ta proces, ki se je odprl na stanovanjskem področju, je zelo podoben
zmedi, nejevolji in nejasnosti tudi na komunalnem področju. Morda zveni
to, kar hočem povedati, takole: če bi republika sprejela popolnejši
zakon, bi bil mnogo večji red, bilo bi veliko več enotnosti in
enotnejših stališč in tako dalje, skratka, nasproti občinam bi se
republika postavila kot nekakšen okvirni zakonodajalec. V tem okviru pa
bi se občine lahko prilagodile tako ali drugače, saj jim je republiški
zakon po našem osnutku dopuščal različne rešitve.</p>
<p>Upam si trditi, da bi bil položaj jasnejši, bolj umirjen in bolj enoten,
če bil sprejeli popolnejše republiške zakone v teh zadevah, ki
prizadenejo skoraj vsakega občana. Mislim, da je ta problem vsekakor
aktualen, zlasti glede na naravo in profil tega zbora.</p>
<p>Zaradi nedvoumnega stališča, ki se je izkristaliziralo v stanovanjski
zakonodaji, je torej sekretariat za urbanizem sprejel stališče, da naj
občine uredijo te zadeve same.</p>
<p>Naglica je nastala zaradi tega, ker so se ta stališča izkristalizirala
pozno in pa zato, ker smo to vprašanje povezovali z zakonom o prispevkih
in davkih občanov, ki postavlja rok za sprejem predpisov. Kasneje smo
dognali, da so ti prispevki izven domene zakona o prispevkih in davkih
občanov, vendar bi to lažje in bolj strokovno obrazložili organi, ki
skrbijo za zakonodajo.</p>
<p>Stališče odbora za družbene službe Izvršnega sveta je bilo razumljivo ne
samo s tega gledišča, namreč z gledišča zaključkov stanovanjske
razprave, temveč tudi zato, ker so imele občinske skupščine dokaj
obširno dokumentiran predlog republiškega zakona.</p>
<p>Tretje vprašanje je dokaj delikatno, glasi se namreč takole: kdo je po
mnenju Izvršnega sveta odgovoren za sedanje stanje na tem področju, ali
zveza, ali republika, ali občina?</p>
<p>V nastalem položaju so nekatere občinske skupščine vendarle prišle do
zelo interesantnih idej v zvezi z zakonom o prispevkih za uporabo
mestnega zemljišča. Nekatere občinske skupščine so vpeljale celo
samoprispevek, druge so sprejele odlok s pogojem oziroma z datumom
kasnejše uveljavitve, na primer, mestni svet v Mariboru je sprejel odlok
tako, da se uveljavi šele prvega aprila, dotlej pa se odpravijo vse
nejasnosti. Občina Velenje je dala predlog odloka v javno razpravo s
pomočjo lokalnega časopisja.</p>
<p>Na podlagi opažanja v praksi in že prispelih pritožb, zaradi nejasnosti,
nezakonitih odlokov občinskih skupščin in pa zaradi težkega stanja
komunalnega gospodarstva smo se morali odločiti, da pogledamo to
problematiko tudi ,z druge plati in preizkusimo možnost, da republika
uredi to vprašanje v celoti, občinske skupščine, ki so že sprejele
odloke, pa jih prilagodijo zakonu, druge pa sprejmejo takšne predpise,
ki bi ustrezale republiškemu zakonu.</p>
<p>Glede odgovornosti za sedanje stanje pa odgovarjam tovarišu Svetini takole:</p>
<p>Spričo objektivnih okoliščin, ki sem jih poskušal dokaj strnjeno
navesti, nisem pa navedel vseh, in spričo objektivnih okoliščin, ki so
narekovale takšno stališče in takšen proces ter so odigrale pri vsem tem
svojo vlogo, je vprašanje subjektivne odgovornosti zares problematično.</p>
<p>Objektivne okoliščine so bile predvsem tele:</p>
<p>Stališče, ki sem ga prej omenjal in opisoval dokaj na široko, se je
oblikovalo ob koncu leta, točneje ob koncu novembra; potem je sledila
časovna stiska, ki je botrovala nejasnim odlokom in je nastala tudi
zaradi mnenja, da je zakon o uporabi mestnega zemljišča vezan na rok iz
temeljnega zakona o prispevkih in davkih občanov. Iskati subjektivno
odgovornega organa bodisi v zveznem bodisi v republiškem ali občinskem
merilu, je zaradi teh okoliščin dokaj težko. Glede odgovornosti torej ne
morem tako jasno odgovoriti kot bi želel, in sicer zaradi okoliščin, ki
so se zbrale ob koncu preteklega leta tako na stanovanjskem kot tudi na
komunalnem področju.</p>
<p>Iskanje organa, ki bi bil zagrešil tako ali drugačno napako ali zamudo,
bi bilo težko. Zveznih organov v tem pogledu ne moremo dolžiti, saj je
zvezna skupščina sprejela temeljni zakon že aprila. V republiki je bil
predlog zakona pripravljen že julija in se je vso jesen o njem
razpravljalo. Glede stališča, naj se občinam prepustijo te naloge, ne
more biti pomislekov. Res pa je, da smo na različnih straneh dobivali
različna pravna tolmačenja tako glede komunalnega prispevka in spora s
službo družbenega knjigovodstva kot tudi glede roka v zvezi s temeljnim
zakonom o prispevkih in davkih občanov. Prav tako ne moremo trditi, da
so v republiškem merilu odgovorni skupščinski organi, organi Izvršnega
sveta ali neposredno sekretariat za urbanizem.</p>
<p>Občine so ob koncu leta zvedele za že omenjeno stališče in so imele za
ureditev teh vprašanj precej časa. Bile pa so tudi opozorjene, da
prispevek izgubijo, če predpisov pravočasno ne sprejmejo. Ker je
komunalno gospodarstvo v veliki finančni stiski, so občine seveda
pohitele s sprejemanjem predpisov. Ker zelo primanjkuje sredstev za
komunalne potrebe, so bili finančni programi za prispevek za uporabo
mestnega zemljišča preveliki. Tako je bilo v Ljubljani izračunano, da je
treba s prispevkom zbrati od občanov 800 milijonov do milijarde
dinarjev, po nekaterih računih celo milijardo in pol. Maribor je računal
na 880 milijonov dinarjev iz tega naslova. Skratka, ponekod so hoteli s
tem prispevkom urediti vse komunalne probleme, ki so se nakopičili v 50
do 100 letih, saj vemo, da je v Ljubljani in Mariboru le 60 %
prebivalcev preskrbljenih z mestnim vodovodom. Preskrbo z vodo pa štejem
za elementarno komunalno uslugo. Velika potreba in pa možnost, da se
lahko predpiše poseben prispevek, je pripeljala do zelo visokih
obremenitev. Eklatanten primer za to je občina Piran. Vsi poznamo njen
komunalni in stanovanjski problem, poznamo vprašanja območij za vikende,
ki so nenehno pereča, ker ta območja niso komunalizirana; poznamo
problem kanalizacije v obmorskih mestih, ki je nerešen in večkrat
povzroči različna obolenja, kar vsekakor ni v korist našemu turizmu.</p>
<p>Velike potrebe in možnosti za obremenitev občana so povzročile, da so
občine v naglici predpisale prispevek za uporabo mestnega zemljišča in
tako poskušale priti do potrebnih sredstev.</p>
<p>Če pa pridemo pred občane z nejasnim programom in visokimi zahtevami,
občani tem nasprotujejo in reagirajo tako, da odklanjajo sprejem odloka.
Tako se je zgodilo tudi v mestu Ljubljani.</p>
<p>Drugače pa je, če pridemo pred občane, kot so to naredili v Kamniku, s
konkretnim programom o tem, kaj je treba v teh dveh, treh ali petih
letih storiti na komunalnem področju. Ustrezno finančnemu programu je
bil izračunan in predlagan prispevek za uporabo mestnega zemljišča,
poleg njega pa še krajevni samoprispevek v odstotku od osebnega dohodka,
vendar se občani temu niso upirali. Občani so namreč vedeli, kaj bodo
dobili in tudi prispevajo sredstva, seveda v okviru materialnih možnosti.</p>
<p>Dovolite mi samo še en stavek, oziroma odstavek. Če bi republiška
skupščina oziroma njeni zbori sklenili, da je treba na ravni republike
urediti vprašanje uporabe mestnega zemljišča, nameravamo predlagati novo
rešitev tega vprašanja, ki temelji na zamisli, da v komunalnih financah
pravzaprav nastopajo trije partnerji, to so investitor, komunalno
gospodarstvo in občina.</p>
<p>Investitor naj uredi parcelo in ne plača komunalnega prispevka. Plača
naj le tisto, kar mora plačati glede na opremljenost zemljišča, ki mu
neposredno koristi, se pravi, da plača tisto, kar dobi. Naš predlog v
tem smislu se sedaj obravnava v Izvršnem svetu.</p>
<p>Komunalno gospodarstvo naj bi s svojimi tarifami omogočilo enostavno in
razširjeno reprodukcijo. Seveda pa te tarife ne irjorejo biti tako
visoke, da bi z deležem za akumulacijo oziroma za razširjeno
reprodukcijo pokrile 25, 50 ali celo 100-letni zaostanek v komunalnem
gospodarstvu. Komunalno gospodarstvo naj bi imelo pri tem svojo
gospodarsko vlogo in tarife bi morale biti zares ekonomske. Znano pa je,
da so tarife ta trenutek oziroma v tem obdobju blokirane.</p>
<p>Občinska skupščina naj bi s prispevkom za uporabo mestnega zemljišča
financirala tiste komunalne usluge, ki so tako imenovanega kolektivnega
značaja in se ne morejo tarifirati. Uporabo cest, pločnikov, zelenic in
javne razsvetljave ne moremo tarifirati in samo za to bi plačevali
občani, po našem predlogu, prispevek za uporabo mestnega zemljišča, kar
pa je seveda občutno manj kot če bi iz tega naslova financirali tudi vse
ostalo področje komunalnega gospodarstva. Hvala lepa!</p>
<p>Predsednik Janez Hočevar: Ali je poslanec Franc Svetina zadovoljen z
odgovorom predstavnika Izvršnega sveta?</p>
<p>Franc Svetina: Z odgovorom predstavnika Izvršnega sveta nisem
zadovoljen. Pričakujem, da bo naš zbor o tej problematiki razpravljal na
eni od naslednjih sej, če bomo na današnjem zasedanju sprejeli program
dela našega zbora.</p>
<p>Poslansko vprašanje v zvezi s prispevkom za uporabo mestnega zemljišča
sem postavil s povsem določenim namjenom. Pri tem ne gre samo za
vprašanje prispevka za uporabo mestnega zemljišča, temveč za celoten
sklop problemov v zvezi s komunalnim in stanovanjskim gospodarstvom.
Menim, da bo naš zbor glede teh problemov moral na naslednjih sejah
sprejeti svoja stališča.</p>
<p>Predsednik Janez Hočevar: Prehajamo na 3. točko dnevnega reda, to je na
razpravo o vprašanjih ureditve delovnih razmerij v splošnih aktih
delovnih organizacij.</p>
<p>Gradivo k tej točki dnevnega reda, ki ga je pripravil republiški
sekretariat za delo, in poročilo začasnega odbora za proučitev vprašanj
ureditve delovnih razmerij v splošnih aktih delovnih organizacij ste
prejeli skupaj s sklicem. K tej točki dnevnega reda so bili vabljeni
predstavniki nekaterih ustanov, Vrhovnega sodišča, sindikatov, nekaterih
republiških sekretariatov, Gospodarske zbornice, pravne fakultete
Univerze v Ljubljani in društev, ki se ukvarjajo s problem#tiko delovnih
razmerij. Vse vabljene predstavnike pozdravljam in jih vabim, da
sodelujejo v razpravi.</p>
<p>Prosim tovarišico Erno Podbregar, republiškega sekretarja za delo, da še
ustno obrazloži predloženo informacijo o izvajanju in uporabi temeljnega
zakona o delovnih razmerjih.</p>
<p>Erna Podbregar: Tovarišice in tovariši poslanci! V preteklem letu je
Zvezna skupščina sprejela s področja dela in delovnih razmerij štiri
temeljne zakone, ki ne pomenijo samo uskladitve z ustavo, temveč po
svojih načelnih izhodiščih, po vsebini in po načinu ureditve povsem novi
zakoni. To so temeljni zakon o delovnih razmerjih, temeljni zakon o
varstvu pri delu, temeljni zakon o organizaciji in financiranju
zaposlovanja ter temeljni zakon o uvedbi 42-urnega delovnega tedna.</p>
<p>Med navedenimi zakoni ima poseben pomen temeljni zakon o delovnih
razmerjih. Temeljno izhodišče zakona je ustavna določba o družbenem
značaju delovnih razmerij. V skladu s to ustavno določbo naj bi temeljni
zakon o delovnih razmerij zagotovil družbeni status delavca v urejanju
delovnih razmerij. Poglavitna novost in najpomembnejša značilnost zakona
je s tem v zvezi uveljavitev načela, da je urejanje medsebojnih delovnih
razmerij samoupravna pravica in dolžnost članov delovnih skupnosti. Ta
razmerja niso več predmet izključnega državnega urejanja v tem smislu,
da bi jih zakon uredil do vseh nadrobnosti. Temeljni zakon o delovnih
razmerjih niti po svoji zasnovi niti po svoji vsebini praviloma ni več
namenjen neposredni praktični rabi. S svojimi načelnimi in okvirnimi
določbami predvsem razčlenjuje poglavitne elemente statusa delovnega
človeka kot člana delovne skupnosti, opredeljuje bistvene značilnosti
posameznih pravic in dolžnosti ter tako usmerja delovne skupnosti pri
njihovem samostojnem in samoupravnem urejanju medsebojnih delovnih
razmerij. Prav zaradi tega novi zakon nič več ne ureja posameznih
pravic, dolžnosti in odgovornosti do vseh podrobnosti kot prejšnji
zakon. Podrobna in konkretna ureditev pravic in dolžnosti ter vseh
drugih vprašanj s področja dela in medsebojnih delovnih razmerij je v
pristojnosti samih delovnih skupnosti in njihovih organov upravljanja,
ki ta razmerja urejajo s statutom in drugimi splošnimi akti. Njihov
pomen kaze zlasti dejstvo, da bo mogoče odslej z uspehom uveljavljati
posamezne pravice in dolžnosti ter urejati posamezne zadeve predvsem na
podlagi statuta in drugih splošnih aktov, ne pa samo</p>
<p>na podlagi zakona. Ti akti morajo namreč vsebovati vse tiste podrobne
norme, na podlagi katerih bo mogoče konkretno odločati o posameznih
zahtevkih. Če delovna skupnost teh vprašanj ne uredi v svojem statutu in
drugih splošnih aktih, potem je uporaba in izvajanje temeljnega zakona o
delovnih razmerjih nemogoče.</p>
<p>Urejanje delovnih razmerij v smislu načel temeljnega zakona o delovnih
razmerjih pomeni nadaljnji razvoj in afirmacijo samoupravljanja in s tem
samoupravnih norm, to je norm, ki jih postavljajo delovne skupnosti in
njihovi organi. Zaradi tega statuti in drugi splošni akti niso več
izvršilni predpisi k zakonu, kot so bili po starem zakonu o delovnih
razmerjih, temveč so avtohtone originarne norme. Če bodo te norme
vsebinsko pomanjkljive, nedognane, deklarativne in površne, bodo dani
vsi pogoji za samovoljo, nezakonitosti, slabo delovno vzdušje v delovnih
skupnostih, za spore med člani delovne skupnosti in končno za delovne
spore pred sodišči, kar vse bo imelo negativen vpliv na delovno
storilnost in delovni uspeh na splošno.</p>
<p>Po 3. členu temeljnega zakona o delovnih razmerjih ureja delovna
skupnost delovna razmerja s statutom in drugimi splošnimi akti, ki jih
sprejema neposredno ali po svojih organih upravljanja. Pri tem je zlasti
pomembna tista določba citiranega člena, ki izrecno predpisuje, da
morajo biti vse temeljne določbe o medsebojnih delovnih razmjerjih v
statutu delovne organizacije. Med takšne določbe pa spadajo zlasti
tiste, ki določajo, kakšne pravice, dolžnosti in odgovornosti imajo
člani delovne skupnosti. S pravilniki se samo natančneje urejajo pogoji
in način pridobivanja ter uveljavljanje posameznih pravic in dolžnosti.
Vsi pravilniki, med njimi tudi pravilniki o medsebojnih delovnih
razmerjih, o delitvi sredstev za osebne dohodke, o varstvu pri delu in
drugi morajo torej izhajati iz statuta ter morajo biti z njim v skladu,
ker so po svoji vsebini in po svoji funkciji samo izvršilni predpisi k
statutu.</p>
<p>Poleg te, načelne določbe o razmejitvi vsebine določb o delovnih
razmerjih v statutu in drugih splošnih aktih, temeljni zakon o delovnih
razmerjih v nekaterih določbah izrecno pove, kaj je treba urediti v
statutu, kaj pa se lahko uredi v splošnem aktu. Tako temeljni zakon o
delovnih razmferjih izrecno nalaga, da se s statutom določi, katere
splošne akte obvezno sprejema delovna skupnost ter način in postopek za
sprejemanje teh aktov; izjemne primere, ko se prosto delovno mesto in
delovne pogoje razglaša z internimi sredstvi za informacije,
katerasovodilna delovna mesta v delovni organizaciji; kateri organi so
pristojni za izvedbo razpisa in za izbiro kandidata, postopek in rok, do
katerega se sprejemajo prijave ter način izbire; kakšne pravice iz dela
ima delavec, ki dela vsaj s polovico polnega delovnega časa; primere in
pogoje, ko je delavec dolžan delati več kot znaša polni delovni čas;
delovna mesta, na katerih je poleg efektivnega dela potrebna tudi
obvezna navzočnost delavca in trajanje te navzočnosti; razpored dnevnega
in tedenskega odmora; primere, ko je delavec lahko odsoten z dela do 7
dni s pravico do nadomestila osebnega dohodka; določbe o uporabi načela
delitve po delu in tako dalje.</p>
<p>Temeljni zakon o delovnih razmerjih prav tako našteva nekaj primerov,
kdaj delovna skupnost s pravilnikom uredi določena vprašanja. Tako se,
na primer, s pravilnikom določi delovna mesta, ki se poleg vodilnih
obvezno zasedajo po razpisu; v kakšnih primerih se delavec lahko sprejme
na delo za določeno dobo; katera so tista delovna mesta, na katerih
opravljanje dela predstavlja povečano nevarnost za delovne nezgode in
poklicna obolenja; pod kakšnimi pogoji in na kakšen način se daje članom
delovne skupnosti možnost</p>
<p>za izpopolnjevanje njihove delovne sposobnosti; na katerih delovnih
mestih se ne smejo zaposliti žene in mladina; katere so pravice in
kakšen je obseg pravic delavcev, ki delajo manj kot polovico polnega
delovnega časa; po kakšnih osnovah in merilih se določajo osebni
dohodki; katere so dolžnosti in odgovornosti delavcev na delu in v zvezi
z delom; postopek za ugotavljanje kršitve delovne dolžnosti, ukrepi
proti kršilcem delovne dolžnosti, kateri organi so dolžni začeti in
voditi postopek ter izrekati ukrepe in tako dalje.</p>
<p>V nekaterih primerih pa zakon prepušča delovni skupnosti prosto
odločitev o tem, ali vprašanje uredi v statutu ali v pravilniku. Med
take primere sodijo na primer predpisi o posebnih delovnih pogojih glede
na zdravstveno sposobnost, strokovno izobrazbo, starost in podobno;
primeri in pogoji, v katerih ima delavec pravico biti odsoten z dela
brez nadomestila osebnega dohodka in tako dalje.</p>
<p>Prav zaradi tolikšnega pomena statuta in drugih splošnih aktov za
urejanje medsebojnih delovnih razmerij in za realizacijo statusa
delovnega človeka kot član delovne skupnosti, je prav in hkrati
najzahtevnejša naloga, da delovne organizacije v svojih statutih uredijo
delovna razmerja v skladu s temeljnim zakonom o delovnih razmerjih, kar
morajo po zakonu opraviti najkasneje do 8. aprila letošnjega leta. Prav
tako pa morajo izdelati tudi nove pravilnike o medsebojnih delovnih
razmerjih, o delitvi sredstev za osebne dohodke, o varstvu pri delu in
tako dalje, kar je potrebno zaradi konkretizacije in podrobne ureditve
pogojev in načina pridobivanja, urejanj ter uveljavljanja posameznih
pravic, dolžnosti in odgovornosti. Tudi to nalogo je treba opraviti do
8. aprila.</p>
<p>Temeljni zakon o delovnih razmerjih nima določb, s katerimi bi podrobno
določal pravice in dolžnosti iz dela in po delu in se tudi ne more
neposredno uporabljati za konkretne primere v praksi. Temeljni zakon o
delovnih razmerjih nalaga delovnim skupnostim, da izvršijo spremembe v
načinu pravnega urejanja notranjih odnosov tako, da s samoupravnimi,
avtonomnimi, originalnimi normami urejajo medsebojna razmerja. Temeljni
zakon določa le načela, ukrepi za konkretne rešitve pa so stvar delovnih
skupnosti, ki naj si z izvirnimi normami ustvarijo svoj zakon. Gre torej
za pričetek procesa kreiranja samoupravnega prava, kar je vsekakor
zahtevna, pa tudi odgovorna naloga, ki je ne bo mogoče izpeljati brez
naporov ter vztrajnega in zavestnega premagovanja težav, s katerimi se
bodo delovne skupnosti pri teh opravilih srečale.</p>
<p>V dosedanjem razvoju samoupravljanja so delovni kolektivi odločali o
vseh materialnih vprašanjih proizvodnje in dela, o delitvi in potrošnji
sredstev in tako dalje, o samem statusu delavca na delu pa so lahko
določali posamezniki. To je tisto poglavitno nasprotje, ki predstavlja
resno oviro v razvoju družbenih sil, ki pa pomenijo važen potencialni
del v razvoju samoupravljanja. Takšna praksa ima seveda negativne
posledice tudi pri odločitvah materialnega značaja.</p>
<p>Delovni ljudje, člani delovnih skupnosti, ne morejo enakopravno
sodelovati niti pri formiranju poslovne politike niti pri delitvi
dohodka, kakor tudi ne pri drugih odločitvah, dokler bodo še obstajali
administrativni delovni odnosi, v katerih o statusu njihovega položaja
na delu in na podlagi dela lahko odločajo posamezniki.</p>
<p>Temeljni zakon o delovnih razmerjih prinaša bistvene spremembe prav v
tem smislu. Delovna razmerja niso več pogodbena civilno-pravna razmerja
med delavci in delovno organizacijo, temveč so razmerja med člani
delovne skupnosti, ki upravljajo delovno organizacijo. Ker delavci
premalo poznajo zakon, tudi ne poznajo dovolj dejstva, da je od
samoupravne ureditve delovnih razmerjih v statutu in pravilniku odvisna
urejenost njihovega statusa. Prav v tem je tudi eden od poglavitnih
vzrokov za relativno neugodno stanje pri izdelavi samoupravnih aktov.</p>
<p>Zaradi tega mora izdelavo splošnih aktov na področju delovnih razmerij
spremljati intenzivna politična aktivnost, ki naj pomaga, da bodo
delavci do kraja spoznali, da so v pogojih samoupravljanja in v smislu
ustave le delovne skupnosti in njeni organi upravljanja pristojni
določati pravice ter dolžnosti delavcev, članov delovne skupnosti, ter o
njih odločati. To pa pomeni, da po temeljnem zakonu o delovnih razmerjih
ne more posameznik določati pravic in dolžnosti drugega člana delovne
skupnosti ter da temeljni zakon o delovnih razmerjih odpravlja
pooblastila posamjeznikom v urejanju delovnih razmerij. Delavec je
odgovoren delovni skupnosti, ne pa delovni organizaciji, to pa naj
zlasti krepi medsebojno povezknost delavca in delovne skupnosti.</p>
<p>Po uveljavitvi zakona je bilo sprva tudi precej načelnega nasprotovanja
novemu zakonu. Veliko je bilo tudi trditev, da nekatere določbe zakona
ne ustrezajo življenjskim potrebam. V bistvu je šlo za stališče, da bi
bilo bolje ostati pri stari praksi, ko je vsa vprašanja do podrobnosti
urejal že zakon sam. Po preteku enega leta pa so se ta stališča že močno
spremenila ter načelnih pomislekov glede osnovne koncepcije zakona
skoraj ni več. Pač pa so sedaj pomisleki, češ da je načelne zamisli
zakona težko izpeljati in konkretizirati s samoupravnimi normami zaradi
pravno-tehnične nedognanosti posameznih inštitutov zakona ali pa celo
njegovih protislovnosti. Tudi ti pomisleki glede samoupravnega urejanja
delovnih razmerij ne pridejo v poštev. Morebitne pomanjkljivosti zakona
lahko namreč učinkovito obvlada predvsem samoupravna normativna
dejavnost, ki naj s svojimi vsebinsko zaokroženimi splošnimi akti uredi
delovna razmerja.</p>
<p>Naloge, ki jih zakon nalaga delovnim skupnostim, pomenijo bistveno
spremembo dosedanje prakse, ko so delovne skupnosti sprejemale le
samoupravne norme za izvajanje zakona. Sedaj pa se na področju delovnih
odnosov ustvarjajo povsem novi odnosi, kajti delo v samoupravnih odnosih
predstavlja povsem novo družbeno kvaliteto v primerjavi s prejšnjim
stanjem, ko je šlo za odnos med delavcem in delovno organizacijo.</p>
<p>Delavec s svojim delom ne pridobiva plače, temveč pravico do dela
dohodka, katerega pomaga soustvarjati in je aktivno udeležen tudi pri
njegovi delitvi. Z nastopom dela postane delavec enakopraven član
delovne skupnosti. Temeljni zakon o delovnih razmerjih predstavlja, da
družbenega statusa delavca ni mogoče zagotoviti s tem, da zakon
kvantitativno in neposredno določa pravice delavca iz dela in po delu,
ker bi zakon s tem zanikal samoupravnost v urejanju delovnih razmerij;
zanikal bi družbeni status delavca, ki naj v sistemu samoupravljanja sam
in neposredno določa in odmerja lastne pravice iz dela in po delu.</p>
<p>Temeljni zakon o delovnih razmerjih naj bi v smislu ustavnih določb
zagotovil družbeni status delavca prav s tem, da postavlja le družbena
načela, stvar delovne skupnosti same pa je, da ob upoštevanju teh načel
poišče svoje lastne rešitve vprašanj in problemov, ki nastajajo v
odnosih med člani delovne skupnosti.</p>
<p>V zvezi s tem pa nastopajo bistvene spremembe v odnosu delavca do dela,
kajti njegov interes se sedaj nujno bistveno menja. Delavec postaja
neposredno zainteresiran ne samo za svoje strokovno usposabljanje,
temveč tudi za boljšo organizacijo dela, za racionalnejši proces in tako
dalje, skratka, za vse kar</p>
<p>zagotavlja večjo produktivnost in boljše poslovne uspehe. Prav s tem pa
instituti, s katerimi se urejajo delovna razmerja, dobivajo povsem nove
elemente in novo vsebino v primerjavi z dosedanjim stanjem.</p>
<p>Trenutno stanje v urejanju delovnih razmerij v smislu načel temeljnega
zakona o delovnih organizacijah ni zadovoljivo, zlasti še, če
upoštevamo, da je do roka, ko mora biti to delo opravljeno, le še dober
mesec dni časa. Zato bi bilo zelo narobe in nemogoče pričakovati ter
zahtevati od delovnih organizacij, da v tem času z normativnimi ukrepi
rešijo na najbolj idealen način prav vsa vprašanja s področja delovnih
razmerij. Sedaj je pomembno predvsem to, da do poteka zakonskega roka
delovne organizacije pravno uredijo poglavitna vprašanja in tako
položijo temelje za nadaljnji razvoj delovnih razmerij na samoupravni
podlagi. Ta zahteva je toliko pomembnejša, ker 8. aprila letos ugasne
veljavnost dosedanjih začasnih sklepov in možnost urejanja delovnih
razmerij s takimi sklepi. Vprašanja, ki predstavljajo temelje
nadaljnjega razvoja delovnih razmerij, so pa hkrati tudi najbolj
občutljiva pri urejanju notranjih odnosov in jih je treba pravno urediti
do zakonskega roka, so zlasti naslednja:</p>
<p>Sprejemanje na delo oziroma v članstvo. Treba je določiti delovna mesta,
katerih izpraznitev se razglaša z javnim oziroma s temeljnimi
informativnimi sredstvi, določiti delovna mesta, ki se zasedajo z
razpisom, določiti postopek , in organe za izvajanje razglasa in razpisa
ter izbiro kandidatov, urediti postopek ža odločanje o sprejemu delavca,
določiti pogoje za sprejem na delo, način uspostavljanja delovnega
razmerja, način sprejemanja sklepa o sprejemu na delo in način njegove
vročitve delavcu z določitvijo dneva vstopa na delo; določitev pogojev
za sprejem na delo za določen čas.</p>
<p>Nadalje je treba urediti vprašanja prenehanja dela oziroma članstva v
delovni skupnosti proti delavčevi volji. Ker po temeljnem zakonu o
delovnih razmerjih lahko preneha delo oziroma članstvo v delovni
skupnosti proti delavčevi volji samo v primeru odprave delovnega mesta,
trajnejšega zmanjšanja obsega dela oziroma poslovanja in delavčeve
delovne nesposobnosti, je treba določiti organe in postopek za odpravo
delovnega mesta ali za ugotovitev trajnejšega zmanjšanja obsega dela
oziroma poslovanja. Določiti je treba organe in postopek za ugotovitev
delavčeve delovne nesposobnosti za opravljanje dela na njegovem delovnem
mestu ter za usposobitev takega delavca za delo na drugem delovnem
mestu; določiti organe in postopek za odločanje o prenehanju dela, za
vročitev odločbe o prenehanju dela delavca in za reševanje ugovorov
delavcev zoper odločbe o prenehanju dela ter določiti roke, ko mora
delavec še ostati na delu po prejemu odločbe o prenehanju dela.</p>
<p>Glede poskusnega dela je treba določiti primere, ko je poskusno delo
poseben pogoj za sprejem na delo, določiti obveznost objave poskusnega
dela v razglasu oziroma razpisu, določiti naloge oziroma predmet in
obseg poskusnega dela, kaj se želi ugotoviti s poskusnim delom, določiti
način in oblike ugotavljanja rezultatov poskusnega dela, kdo spremlja
potek poskusnega dela, kdo ocenjuje izvršitev postavljenih nalog in kdo
izdaja ocene.</p>
<p>V zvezi z razporejanjem oziroma premeščanjem delavcev je treba
opredeliti pojem delovno mesto kot kriterij pri premeščanju, določiti
razloge za premeščanje, organe in postopek za odločanje o zaposlitvi na
delovnih mestih, kjer je izvrševanje delovnih nalog zvezano z večjo
nevarnostjo poškodb in obolenj, določiti delovna mesta, na katera se ne
more zaposliti žena in mladine.</p>
<p>/</p>
<p>Glede odgovornosti delavca je treba določiti dolžnosti in odgovornosti
delavcev na delu in v zvezi z delom, zlasti tistih, katerih kršitev imia
za posledico "odpustitev iz delovne skupnosti. Določiti je treba, kdaj
gre za kršitev delovnih dolžnosti, določiti postopek za ugotavljanje
kršitve delovne dolžnosti, kateri ukrepi se bodo uporabljali proti
delavcem, ki kršijo predpisane dolžnosti, kateri organi uvedejo in
vodijo postopek, kateri organi izrekajo opomin, javni opomin in zadnji
javni opomin, kdo izreka izključitev iz delovne skupnosti, v kakšnem
roku zastara uvedba postopka in izvršitev izrečenih ukrepov, določiti
primere, ko je delavec dolžan povrniti škodo, ki jo je povzročil, kdo
ugotavlja in ocenjuje škodo ter povzročitelja, kako delovna skupnost
uveljavlja in uresničuje svoje zahteve na povračilo škode, in tako
dalje. Navedla sem samo nekaj izmed poglavitnih vprašanj.</p>
<p>Delovne skupnosti, ki se še niso lotile teh nalog, naj odločno opustijo
stari način urejanja delovnih razmerij, proučijo naj obstoječe delovne
odnose, samoupravne norme in organe, ki so doslej reševali ta vprašanja,
ter z vso iniciativo in aktivnostjo vseh članov delovne skupnosti prično
na samoupravni podlagi z izdelavo vsebinsko novih najvažnejših
delovno-upravnih inštitutov. Če upoštevamo, da gre pri urejanju delovnih
razmerij za vprašanja, kot so formiranje in delitev osebnih dohodkov,
zaposlovanje in tako dalje, potem velja še pripomniti, da so delovni
odnosi eden izmed pomembnih in nepogrešljivih činiteljev za izvajanje
gospodarske reforme. Ukrepi gospodarske reforme terjajo in celo
pospešujejo razvoj samoupravnih delovnih odnosov, saj se s krepitvijo
družbene funkcije samoupravljanja tudi na področju delovnih razmerij
povečuje stimulacija delovnih ljudi. Za praktično delo v delovni
organizaciji in za zainteresiranost delavcev za splošne akte je
pomembno, da je v njih čimmanj načelnosti in deklarativnosti, temveč naj
bodo ti akti izdelani jasno, konkretno in čimbolj razumljivo. Še tako
skrbno izdelan splošni akt bo ostal samo napisana listina, če v sami
notranji organizaciji ni služb in takega reda, ki omogoča realizacijo v
statutu ali drugem splošnem aktu napisanih določb. Zato se pojavljajo
tudi ugovori, češ da zakon preprečuje takšno razvrstitev delavcev kot to
zahteva nemoten potek delovnega procesa; zatrjuje se, da zato zakon
ovira izvajanje gospodarske reforme in podobno. To je res tam, kjer ne
vedo, kaj je delovno mesto, zlasti pa ne kakšne profile poklicev in
strokovnosti terjajo posamezna delovna mesta. Podobno se zatrjuje tudi
glede določb o prenehanju dela proti delavčevi volji.</p>
<p>Ti primeri le nazorno ilustrirajo, da samoupravno urejanje delovnih
razmerij nujno terja tudi ustrezno organizacijo dela. Če samoupravnega
urejanja delovnih razmerij ne spremlja prizadevanje delovnih skupnosti
za ustrezno organizacijo dela in delovnega procesa na splošno, tudi
samoupravno urejanje delovnih razmerij ne m;ore biti uspešno.
Samoupravno urejanje delovnih razmerij torej pospešuje tudi prizadevanje
za izboljšanje organizacije dela in delovnega procesa; zato pa
samoupravno urejanje delovnih razmerij pospešuje realizacijo ciljev
gospodarske reforme.</p>
<p>Upoštevati pa seveda moramo, da so bili prav v zvezi z gospodarsko
reformo izdani tudi drugi, za gospodarske organizacije pomembni
predpisi. Tudi vsi ti predpisi, ki so zelo številni, saj jih je preko
60, nalagajo gospodarskim organizacijam obsežne in pomembne naloge.
Menim namreč, da je treba upoštevati tudi to okoliščino, ko ocenjujemo
opravljeno delo in sedanje stanje v pripravljanju splošnih aktov o
delovnih razmerjih. Glede na družbeno-politično vlogo občinskih
skupščin in na njihovo funkcijo, da skrbijo za urejenost in zakonitost
delovanja delovnih organizacij, pa bi tudi občinske skupščine morale
spremljati izdelavo in sprejemanje splošnih aktov delovnih organizacij.
Občinske skupščine bi morale skrbeti za izvrševanje pristojnosti, ki jih
imajo po 142. členu temeljnega zakona o delovnih razmerjih in po
določbah 283. in 287. člena temeljnega zakona o podjetjih, kar pomeni,
da se pri obravnavi teh aktov ne smejo omejevati samo na formalni
pregled, temveč da pomagajo delovnim organizacijam pri reševanju
vsebinskih vprašanj.</p>
<p>Tovarišice in tovariši poslanci! Naloge s področja delovnih razmerij, ki
jih nalaga delovnim organizacijam temeljni zakon, bodo torej zahtevale
veliko naporov in vsestranskih prizadevanj. Pravno-tehnična izdelava
posameznih institutov delovnega prava nalaga še prav posebne naloge
strokovnim službam, predvsem pravni službi. S tem v zvezi pa želim
opozoriti na izredno značilno dejstvo, da imamo v naši republiki od vseh
ekonomistov, zaposlenih v gospodarstvu, okoli 36 %, pravnikov pa le 16 %
ali 300 po številu. Ostalih 84 % pravnikov pa dela v družbenih službah.
Medtem ko od ekonomistov, zaposlenih v gospodarstvu, dela v industriji
14 %, pride po en pravnik komaj na vsako četrto industrijsko podjetje. V
prosvetni službi dela 60% več pravnikov, kot pa jih dela v industriji.</p>
<p>Struktura neustrezno zasedenih delovnih mest kaže na očitno
nerazumevanje mnogih gospodarskih organizacij za to vrsto strokovnih
delavcev. Seveda imajo ti pojavi tudi svoje posledice. Razumljivo je, da
je tudi to eden od poglavitnih vzrokov, da delovne skupnosti zaostajajo
v graditvi svoje notranje zakonodaje in da originarne rešitve nadomešča
prepisovanje. Del teh strokovnih kadrov pa se še zapira v svoje ozke
okvire ter velikokrat ne najde ustreznega mesta in priznanja za svoje
delo. Tudi sprememba takih odnosov in stališč lahko mnogo prispeva k
uspešnejši in učinkovitejši realizaciji nalog na področju urejanja
samoupravnih delovnih odnosov, k hitrejšemu procesu kreiranja
samoupravnega prava.</p>
<p>Predsednik Janez Hočevar: Začasni odbor je pripravil poročilo o teh
vprašanjih. Želi predsednik odbora Milka Jovan poročilo še ustno
obrazložiti? (Da.)</p>
<p>Milka Jovan: Tovarišice in tovariši! Začasni odbor za proučitev vprašanj
ureditve delovnih razmerij v splošnih aktih delovnih organizacij je
začel svoje delo tako, da so se poslanci, ki so člani tega začasnega
odbora, sami neposredno zanimali pri občinskih skupščinah in delovnih
organizacijah, kako poteka usklajevanje statutov in drugih samoupravnih
aktov z novim temeljnim zakonom, o delovnih razmerjih. Začasni odbor je
sicer predvideval, da bo lahko opravil popolnejši pregled statutov in
drugih samoupravnih aktov delovnih organizacij, zlasti tistih, ki se
nanašajo na medsebojna delovna razmerja, vendar mu to ni uspelo zaradi
tega, ker je pripravljanje samoupravnih aktov v dokaj šnjem zaostanku.
Začasni odbor tudi ni mogel vsebinsko proučiti teh samoupravnih aktov,
ker bi zaradi majhnega števila doslej sprejetih samoupravnih aktov ne
bila izvedljiva širša vsebinska ocena, ki bi veljala za območja
posameznih občin, še manj pa bi mogla taka ocena veljati za območje vse
republike.</p>
<p>Izvleček iz ugotovitev začasnega odbora, ki vam je bil predložen ob
poročilu o nekaterih vprašanjih ureditve delovnih razmerij v splošnih
aktih delovnih organizacij, se je moral zaradi tega omejiti na nekaj
najbolj perečih in bistvenih problemov. Ne želim ponavljati ugotovitev,
ki so napisane v poročilu, vendar pa moram v tem uvodu poudariti
naslednje: Delovne organizacije imajo še čas in možnost, da do
postavljenega roka, to je do 8. aprila 1966 sprejmejo spremembe in
dopolnitve svojih statutov in nove pravilnike o medsebojnih delovnih
razmerjih. Vztrajati moramo, da bodo vse delovne organizacije to
dolžnost tudi izpolnile. Pri tem delu moramo dati delovnim organizacijam
vso strokovno pomoč, da ne bi prišlo zaradi časovne stiske do vsebinsko
slabih statutov in drugih samoupravnih aktov. Upoštevati moramo, da je
prav urejanje medsebojnih delovnih razmerij na podlagi načel novega
temeljnega zakona pomembna ustavna naloga naših delovnih organizacij. V
izjemnih primerih, v katerih bi popolnejša vsebinska uskladitev statutov
in drugih samoupravnih aktov narekovala kratko prekoračitev rokov, bi se
morali izogniti prenagljenim ukrepom. Seveda to ne pomeni, naj občinske
skupščine ne uporabijo svojih pravic po 142. členu temeljnega zakona, to
je, da najprej opomnijo delovne organizacije, in če opomin ne zaleže,
razpustijo organe upravljanja in razpišejo volitve novih organov; vendar
pa bi morale občinske skupščine te ukrepe uporabljati preudarno in
objektivno glede na konkretne razmere v posameznih delovnih organizacijah.</p>
<p>Pomisleki raznih delovnih organizacij glede nekaterih nejasnosti, ki so
v temeljnem zakonu o delovnih razmerjih in glede posameznih notranjih
nasprotij v tem zakonu, so sicer v nekaterih primerih utemeljeni, vendar
ne morejo služiti kot opravičilo za premajhno aktivnost delovnih
organizacij pri urejanju svojih statutov in drugih samoupravnih aktov.
Nasprotno, hitrejši postopek pri izdelavi in sprejemanju statutov in
drugih samoupravnih aktov v zvezi z medsebojnimi delovnimi razmerji bi
lahko služil kot utemeljena podlaga za predlaganje posameznih sprememb
ali dopolnitev temeljnega zakona. Prav tako bi lahko z izmenjavo
izkušenj na podlagi že pripravljenih samoupravnih aktov dosegli njihovo
boljšo vsebinsko izdelavo, seveda ne z nekritičnim prepisovanjem in
prevzemanjem posameznih določil, pač pa z medsebojnim primerjanjem in
iskanjem najboljših rešitev, ki se lahko uporabljajo v posameznih
delovnih organizacijah. V poročilu in v predlaganih sklepih se govori
tudi o tem, kako naj bi se delovnim organizacijam nudila pomoč pri
urejanju medsebojnih delovnih razmerij v njihovih samoupravnih aktih.
Menim, da bi bilo treba poudariti zlasti to, da je treba spremeniti
dosedanjo prakso, v kateri smo večkrat preostro kritizirali posamezne
napake, ki so jih delovne organizacije nehote zagrešile, ter raje
pohvalimo v dnevnem tisku najboljše rešitve, ki jih ugotovimo pri
posameznih delovnih organizacijah. Kritika raznih pomanjkljivosti naj bo
taka, da bo delovne organizacije poučila, kako naj posamezna vprašanja
uredijo, da bi bile rešitve v skladu z ustavo in z zakonom ter hkrati
ustrezne konkretnim razmeram v delovni organizaciji. Tak način dela bi
omogočil boljše rezultate pri urejanju medsebojnih delovnih razmerij v
samoupravnih aktih delovnih organizacij.</p>
<p>Začasni odbor pričakuje, da bodo poslanci, kakor tudi povabljeni
predstavniki organov in organizacij s svojo razpravo dopolnili poročilo
in hkrati dali svoje predloge predvsem v tem smislu, kako bi lahko
nudili delovnim organizacijam najučinkovitejšo pomoč ter tako dosegli,
da bodo statuti in drugi samoupravni akti vsebinsko čimbolj bogati in
tudi pravočasno sprejeti.</p>
<p>Predsednik Janez Hočevar: Pričenjam razpravo. Besedo ima Franc Tomažič.</p>
<p>Franc Tomažič: Tovariši in tovar,išice poslanci! V svoji razpravi želim
govoriti o tem, kako se izvajajo določila temeljnega zakona o delovnih
razmerjih. Še pred tem pa mi dovolite, da tudi o samem zakonu povem
nekaj besed, čeprav je zvezni in ga ne morem popravljati.</p>
<p>Predlog tega zakona je bil pravočasno dan v obravnavo in se je o njem in
o raznih variantnih rešitvah po mojem mnenju tudi dovolj časa
razpravljalo. Prav bi bilo, če bi se v bodoče tudi drugi zakoni
pripravljali na tak način. Sedanji zakon je v primerjavi s prejšnjim
veliko bolj liberalen, ker prepušča dosti več odločitev gospodarskim
organizacijam, ki naj same urejajo vprašanja medsebojnih odnosov v
delovnih razmerjih. Vendar pa ima zakon poleg dobrih rešitev tudi nekaj
pomanjkljivosti, o katerih bi se dalo marsikaj pripomniti. Ena od teh
pomanjkljivosti bi bila ta, da zakon v nekaterih primerih prav
bolezensko v podrobnostih precizira posamezne določbe, medtem ko je
ponekod izredno širok in dopušča vse možnosti. Tako je na primer zelo
podrobno precizirano, da lahko delavec dobi en dan dopusta in mora to
namero 30 dni prej javiti; pri čemer pa je vprašljivo, če je to tudi v
vseh primerih izvedljivo in če je to sploh pomembno.</p>
<p>Nadalje je precejšnja kopica takih določil, ki jih niti pravniki ne
razumejo. V zvezi s temi sem povprašal več pravnikov in vam čisto
odkrito povem, da mi je vsak drugače odgovoril. Po naših časopisih in v
drugi literaturi je zelo veliko tolmačenj raznih zakonskih določil,
vendar lahko ugotovimo, da si marsikdaj med seboj nasprotujejo. V tej
zvezi navajam le en primer. Če delavec samovoljno zapusti delo, se to
šteje za težjo kršitev delovne dolžnosti, toda določila, ki govorijo o
ukrepih zoper kršitelja delovnih dolžnosti, deloma pobijajo prej
omenjeno določilo.</p>
<p>Take nejasnosti povzročajo gospodarskim organizacijam veliko težav in
tisti, ki poskušajo z raznimi tolmačenji ali mnenji pomagati, često
ustvarjajo tudi zmedo. Jaz konkretno delam na tem področju in poznami
veliko težav ter res ne vem, katero bi najprej navedel. Pred kratkim na
primer smo dobili tolmačenje, da se delavcu, ki mu je bilo sporočeno, da
nastopi dopust, na primer petnajstega v mesecu, kar mu je treba 30 dni
prej sporočiti, pa pride petnajstega na delo in je na delu do
dvajsetega, pet dni enostavno ne upošteva, temveč se šteje dopust od
petnajstega, torej od dneva, ko bi moral na dopust. Če je to prav, ne
vem. Nihče delavcu ne more preprečiti, da pride na delo, drugje v zakonu
pa je določeno, da ima vsak delavec pravico izkoristiti; dopust in da mu
tega nihče ne more preprečiti.</p>
<p>Ureditev številnih vprašanj na tem področju je prepuščena samim delovnim
organizacijam. Vendar je pri izdelavi potrebnih splošnih aktov in
statutov zelo veliko težav. Zato bi morali pri tem delu delovnim
organizacijam, predvsem manjšim pomagati. Te pomoči pa sedaj v glavnem
ni dovolj.</p>
<p>Pri občinskih skupščinah, kar je bilo tudi že povedano, so sicer
ustanovljene komisije, ki naj bi pregledale statute delovnih
organizacij. Z nekaterimi člani teh komisij sem se pogovarjal, pa so mi
odkrito povedali, da zaradi vseh drugih obremenitev in svojega rednega
dela nimajo niti toliko časa, da bi statute lahko v celoti prečitali.
Zato predložene statute le na hitro preletijo in se v njihovo vsebino ne
poglabljajo. Zaradi tega tudi komisije ne nudijo potrebne pomoči
delovnim organizacijam. Seveda ne morem trditi, da je tako stanje v vseh
občinah.</p>
<p>Po mojih ugotovitvah so občinske komisije doslej v glavnem pomagale
delovnim organizacijam tako, da so jim včasih poslale kakšno okrožnico z
opozorilom, da 8. aprila poteče zakonski rok.</p>
<p>Ko smo še imeli okraje, smp od njih tudi dobivali okrožnice, ob katerih
so nas prepričevali, naj vendar nekaj naredimo, da bo zakonu zadoščeno.
Važnejše je torej bilo zadostiti zakonu kot pa ljudem. Kasneje so del
okrajnih nalog prevzele občine, del pa republika. Od republike, kolikor
sem ugotovil v razgovorih z ljudmi, ustrezne pomoči do zdaj ni bilo.</p>
<p>Po mojem mnenju bi lahko veliko napravili že s tem, če bi dal strokovni
kader, ki je zaposlen v naših sekretariatih, vsaj potrebna mnenja o
izvajanju zakonskih določil ali pa vsaj najpotrebnejša pojasnila. Ne
mislim, da bi sami napisali pravilnik ali statut, temveč da bi pojasnili
nekatera vprašanja. Sedaj pa dobiš zelo različna mnenja pri različnih
ljudeh in institucijah na primer pri »Informatorju« iz
Zagreba. Se pravniki v številnih vprašanjih nismo enotni. Pri tem pa
upoštevajmo, da je v gospodarskih organizacijah zaposlenih zelo majhno
število pravnikov in da je še od teh mnogo mladih in brez izkušenj.
Vendar pa ni prav, da je izdelovanje teh statutov in pravilnikov
prepuščeno samo eni osebi, saj morajo že po zakonu člani delovne
skupnosti sodelovati pri medsebojnem urejanju delovnih razmerij. Če pa
nekdo sam pripravi in izdela tak akt, je kasneje zelo težko kaj
spremeniti, saj navadno trmasto vztrajamo pri tistem, kar je že enkrat
zapisano.</p>
<p>Poleg navedenih je še več drugih razlogov, da te zadeve še niso urejene.
Kolikor se spominjam, je že zakon o podjetjih postavil rok, da se
potrebne spremembe vnesejo v statut že decembra. Zakon o delovnih
razmerjih je določil 8. april. Prvemu roku ni bilo zadoščeno, prekoračen
pa bo tudi drugi. Tako kaže, da so take določbe o rokih tudi nekakšna
slabost naše zakonodaje.</p>
<p>Temeljni zakon je po mojem mnenju dober in mu ni kaj dosti očitati,
morda je le ponekod nekoliko presplošen in nejasen, drugod pa precizira
prav vse potankosti. Toda zakon bo dober le, če ga bomo znali uveljaviti
v življenju. Tudi prejšnji zakon o delovnih razmerjih je postavljal pred
gospodarske organizacije zahtevo, da morajo imeti pravilnik o delovnih
razmerjih. Tak pravilnik, kolikor mi je znano, je največ gospodarskih
organizacij tudi imelo. Vprašanje pa je, če ga je v gospodarski
organizaciji po sprejemu še kdo pogledal. Največkrat je po sprejemu šel
v predal, to vem iz lastne prakse, in smo ga potegnili ven le takrat, ko
je prišlo do delovnega spora in ga je bilo treba predložiti
sodišču. Še tako dobro napisan pravilnik nam tudi v bodoče ne bo koristil,
če ga ne bomo v praksi izvajali in če ne bodo delovni ljudje sami že ob
njegovi pripravi aktivno sodelovali in spoznali njegovo pravo vrednost.</p>
<p>Danes je bilo že tudi tu omenjeno, da je rok za sprejem statutov oziroma
drugih splošnih aktov zelo kratek, namreč en mesec. Veliko gospodarskih
organizacij je šele zdaj začelo pripravljati predloge teh aktov. Meni se
zdi, da bo le sodelovanje komisij pri občinskih skupščinah precej
premalo in bi moralo priti do večje pomoči. Ne vem, kakšna je v tem
pogledu povezanost republiških in občinskih organov. Pomagati bi morali
tudi inšpektorji dela ter družbene in politične organizacije. Ob
sodelovanju vseh teh bi se marsikatero vprašanje lahko uspešneje rešilo.
Danes se dogaja, da posamezniki v gospodarskih organizacijah izkoriščajo
sedanje neurejeno stanje in odpuščajo z dela stare delavce, invalide,
otroke čistih proletarcev in druge, ki jim niso všeč.Ceje treba, se
najdejo tudi vse možnosti, da se tako delovno mesto odpravi, čez nekaj
časa pa se zopet postavi. Pri tem so večkrat v ozadju povsem osebni
spori in izkoriščanje vodilnega položaja v gospodarski organizaciji. O
takih zadevah bi sicer lahko še veliko govorili.</p>
<p>Še enkrat bi se povrnil k problemu odpuščanja invalidov, ki sem ga
pravkar omenil. Po nekih starih podatkih je naša družba 1956. leta
izplačala čez 16 milijard dinarjev invalidnin. Pri tem pa je prav gotovo
znaten del invalidov še sposobnih za delo brez posebne rehabilitacije.
Tega pa pri nas dovolj ne upoštevamo in ne vodimo ustrezne politike
zaposlovanja.</p>
<p>Rok, do katerega morajo biti sprejeti samoupravni akti o urejanju
medsebojnih delovnih razmerij, je po rrjojem mnenju prekratek, da bi se
dotlej lahko uspešno rešila vsa sporna in nejasna vprašanja in da bi
delovni ljudje lahko vse predloge proučili in aktivno pomagali v pripravah.</p>
<p>Na koncu naj še enkrat poudarim, da bi morali republiški organi veliko
bolj pomagati delovnim organizacijam. V zvezi s svojo razpravo sem
pripravil tudi nekaj svojih predlogov, vendar se v glavnem ujemajo s
predlogi, ki so navedeni v gradivu za današnjo sejo in jih zato ne dajem
posebej. Hvala lepa!</p>
<p>Predsednik Janez Hočevar: Odrejam polurni odmor.</p>
<p>(Seja je bila prekinjena ob 11.10 in se je nadaljevala ob 11.45.)</p>
<p>Predsednik Janez Hočevar: Nadaljujemo razpravo. Besedo ima poslanec Ivan
Holc.</p>
<p>Ivan Holc: Tovarišice in tovariši poslanci! V razpravi želim posredovati
ugotovitve v občini Gornja Radgona.</p>
<p>Analiza, ki smo jo izvršili, je dokaj nazorno prikazala, kakšno je
realno stanje v usklajevanju statutov delovnih organizacij s temeljnim
zakonom o delovnih razmerjih. V večjih delovnih organizacijah je stanje
boljše kot v manjših. Poglavitni vzrok zaostajanja je pomanjkanje
strokovnega kadra, slaba organizacija strokovnih služb, veliko dela in
obveznosti ob koncu leta, premajhna zunanja pomoč družbeno-političnih
organizacij, počasno delo komisij, razni pravni in vsebinski problemi
ter navsezadnje tudi morda pozna intervencija republiškega upravnega organa.</p>
<p>Ti vzroki obenem opozarjajo na to, da so kadrovski problemi v delovnih
organizacijah zelo težki, po drugi strani pa so obstoječi strokovni
kadri preobremenjeni z delom, ponekod pa tudi nesposobni. Te ugotovitve
so pomembne tudi zato, ker morajo delovne organizacije na podlagi
revidiranih statutov izdelati še vrsto pravilnikov.</p>
<p>Komisije, ki so jih imenovali delavski sveti, so zelo različne, od ozko
strokovnih do širših, v katere so vključene strokovne službe, organi
samoupravljanja in predstavniki političnih organizacij. Komisije so se
znašle pred odgovorno in težko nalogo, saj je pri reviziji osnovnih
načel in izhodišč razen družbenopolitičnih načel in pravnih stališč
treba upoštevati tudi stanje obstoječe organizacije dela, doseženo
stopnjo decentralizacije upravljanja in tako dalje. Na splošno
ugotavljamo, da v tistih delovnih organizacijah, kjer je bila notranja
zakonodaja skladnejša z družbenoekonomskimi odnosi, predstavlja tudi
uskladitev s temeljnim zakonom o delovnih razmerjih poglobljeno delo. V
teh delovnih organizacij tudi niso čutili potrebe, da razpravljajo o
umestnosti nekaterih temeljnih zakonskih določil, ki temelje neposredno
na ustavnih načelih.</p>
<p>Pri teh tudi ni opaziti podcenjevanja zrelosti samoupravnih organov, da
samostojno urejajo medsebojna delovna razmerja. V primerih, kjer so o
tem razpravljali vsi družb eno-politični organi in proizvajalci v
delovnih enotah, se je to izkazalo kot koristno in je sodeloval širok
krog proizvajalcev, komisije in strokovne službe pa so tako dobile
sugestije, kako reševati posamezne probleme, da bodo rešitve najbolje
ustrezale stvarnemu stanju in odnosu v kolektivu.</p>
<p>V teh delovnih kolektivih se revizija samoupravnih aktov in uskladitev s
temeljnim zakonom nahaja v končni fazi. Žal je takšnih delovnih
organizacij pri nas razmeroma malo. Večje je število takih delovnih
organizacij, kjer je usklajevanje šele na začetku in delujejo šele
komisije. V teh delovnih organizacijah se srečujemo s problemi kadrov;
tem kolektivom je dejansko potrebna pomoč, toda ne z receptom;, temveč s
konkretnimi razpravami, razčiščevanji in tolmačenji. V pomoč jim bo prav
gotovo tudi današnja razprava v našem zboru.</p>
<p>Ob razpravi o reviziji in usklajevanju s temeljnim zakonom se danes spet
postavlja vprašanje izvrševanja predpisov. Medtem ko gre pri
usklajevanju za zavlačevanje, se na drugi strani obstoječi samoupravni
predpisi ne izvršujejo. V marsikaterem podjetju teče življenje mimo vseh
pravil, pravilnikov in drugih internih predpisov. Razni pojavi
samovolje, nezakonitih postopkov z ljudmi, nezakonitega odpuščanja in
podobno, nas opozarjajo, da ni dovolj, če samo sprejemamp samoupravne
predpise, temveč je treba enako ali pa še večjo skrb posvečati
izvrševanju teh predpisov. Posamezne slabosti kažejo, da se premalo
zavzemamo, da bi sprejeta pravila in pravilnike tudi dosledno
izvrševali. Ugotavljamo, da se v praksi nekateri sklepi, med njimi tudi
republiški, počasi uveljavljajo, da je treba v tem pogledu več
doslednosti in da bi morali izvrševanju predpisov oziroma sklepov v
sedanjih razmerah posvetiti največ pozornosti in prizadevanj.
Nedoslednosti pri izvrševanju predpisov opažamo v zadnjem času na primer
pri zakonu o socialnem zavarovanju, zakonu o bankah, zakonu o gozdovih,
pa tudi že v sedanji začetni razpravi o zdrastvu, kot tudi ob reviziji
statutov v zvezi s temeljnimi zakonom o delovnih razmerjih. Takšna
praksa prav gotovo ni v prid uresničevanju ciljev reforme.</p>
<p>Nekatere nedoslednosti bom pojasnil. Po uveljavitvi zakona o socialnem
zavarovanju že v praksi opažamo, da se ta ne izvaja tako kot je bil
sprejet in v posameznih regijah iščejo specifične pogoje za opravičilo
in obstoj takšnega stanja, kakršno je bilo pred tem. Prav tako se ob
zakonu o bankah ugotavljajo specifična področja, specifični pogoji v
posamezni regiji in podobno. Čeprav je v zakonu o gozdovih povedano, da
v posamezni regiji gospodari z gozdovi ena kmetijsko-gospodarska
organizacija, se kljub temu pojavljajo drugačne rešitve. Tudi v začetni
fazi razprav o reorganizaciji zdravstvene službe predloga, naj bi
zdravstveni centri bili v tistih krajih, kjer je razvita zdravstvena
služba in služba, ki so z njo povezane, ni moč akceptirati. Če obstojajo
specifični pogoji, naj bi jih tudi v zakonu upoštevali, da bi bilo
kasneje manj odstopanj in več doslednosti.</p>
<p>Menim, da je nujno potrebno iz naše prakse izločiti ozki lokalizem,
pritiske posameznih skupnih in posameznih družbeno odgovornih ljudi, ki
nastopajo v posamjeznih regijah brez občutka za stvarnost in perspektive
širšega družbenega razvoja, ki negirajo pozitivne samoupravne odločitve
in navajajo svoje zahteve v obliki dilem. Vse to nastaja docela zavestno
in ob popolnem poznavanju stvari, ob vztrajanju pri statusu quo, kar pa
je nevzdržno toliko bolj, ker nas temeljito analizirano prejšnje stanje
sili k spremembam. To nam potrjuje sedanja praksa, v kateri se namesto,
da bi določen zakonski ukrep čim uspešneje realizirati, strokovni in
politični delavci intenzivno zavzemajo za takšne cenzuse, s katerimi je
mogoče zagovarjati nujnost obstoja določene regije v takšni obliki, za
kakršno je bilo ugotovljeno, da ne ustreza. Takšna stališča izvirajo
tudi iz strahu, da ne bi izgubili pridobljenih položajev.</p>
<p>Na koncu menim, da je javno obravnavanje takšnih primerov poroštvo, da
bodo sprejeti pravilni in dosledni zaključki, ki ne bodo niti
kompromisno bežanje od stvarnosti niti pretirano zaostrovanje.</p>
<p>Predsednik Janez Hočevar: Naslednji govornik je Lojze Piškur, predsednik
Vrhovnega sodišča SR Slovenije.</p>
<p>Lojze Piškur: Tovariš predsednik, tovarišice in tovariši poslanci!
Predvsem se moram zahvaliti za povabilo na sodelovanje pri razpravi, ki
naj pomaga pospešiti uveljavljanje načela samoupravljanja pri urejanju
delovnih razmerij. Upam, da bo moj prispevek pojasnil nekatere probleme,
ki se na tem področju kažejo v zvezi z vlogo in delovanjem naših sodišč.
Pri tem moram seveda izhajati s stališča, da so naša sodišča zelo
zainteresirana na tem, da so oziroma bodo delovna razm;erja v skladu z
določbami ustave in temeljnega zakona o delovnih razmerjih urejena z
avtonomnimi predpisi in pravnimi normami delovnih organizacij, s
katerimi bo zagotovljeno kar najbolj neposredno sodelovanje delavcev pri
urejanju delovnih razmerij in odločanju o pravicah ter obveznostih iz
teh razmerij. Ta interes imajo naša sodišča zlasti še zato, ker je v
primerjavi z dosedanjo ureditvijo sodno varstvo pravic iz delovnega
razmerja še razširjeno in zagotovljeno od začetka delavčevega dela v
delovni organizaciji oziroma že v fazi prijave delavca k razpisu
določenega delovnega mesta, do prenehanja dela, izhajajoč iz ustavnega
načela, da, je zagotovljeno sodno varstvo pravic, ki so zajamčene z
ustavo. To seveda ni nezaupanje v samoupravne organe, temveč varstvo
pred vsemi oblikami nezakonitosti in samovolje, pri čemer je tudi
kršitev samoupravnosti in enakopravnosti vseh članov delovnih skupnosti
pod sankcijo zakona. V tem pogledu so torej sodišča čuvar zakonitosti,
ki lahko s svojimi odločbami bistveno pripomorejo k uresničenju
samoupravnosti tudi na področju delovnih razmerij.</p>
<p>Ob tem mi seveda ni potrebno posebej govoriti o povsem drugačnem značaju
delovnih razmerij po določbah ustave in temeljnega zakona o delovnih
razmerjih v primerjavi z delovnimi razmerji po prejšnjih predpisih, ker
je to v poročilu začasnega odbora vašega zbora dovolj jasno pokazano in
podčrtano. Dejstvo je, da so dosedanji predpisi delovno razmerje
tretirali kot pravno razmerje med dvema strankama, torej med delavcem in
delovno organizacijo, ki je bilo v zakonu podrobno urejeno. Delavci so
imeli sicer na tem področju tudi samoupravne pravice, vendar pa so jih
mogli realizirati samo, če jih je zakon za to pooblastil. V takem
položaju sodiščem ni bilo posebno težko razsojati v delovnih sporih, ker
je bilo treba zagotoviti spoštovanje več ali manj jasnih zakonskih
besedil oziroma predpisov, predvsem prejšnjega zakona o delovnih
razmerjih in zakona o javnih uslužbencih. Po ustavnih določbah pa je
sedaj samoupravljanje temelj družbenoekomonske ureditve naše skupnosti
in zato »uresničujoč samoupravljanje na podlagi svobodno združenega dela
z delovnimi sredstvi, ki so družbena lastnina, upostavljajo delovni
ljudje v delovnih organizacijah kot člani delovne skupnosti medsebojna
razmerja in samostojno določajo medsebojne dolžnosti in pravice, ki
izvirajo iz združenega dela«, kakor pravi 1. člen temeljnega zakona o
delovnih razmerjih, ko opredeljuje pojem delovnega razmerja.</p>
<p>Za delovanje sodišč pa to pomeni, da bodo morala v bodoče uporabljati
pri reševanju delovnih sporov kot originalne pravne vire avtonomne
pravne predpise, to je statute in druge splošne akte, ki jih sprejemajo
delovne skupnosti neposredno ali po organih upravljanja. Razumljivo je
zato, da je temeljni zakon iz tega razloga le okvirna pravna podlaga
samoupravnemu urejanju medsebojnih delovnih razmerij. Če rečem, da je
temeljni zakon pravna podlaga avtonomnim predpisom, pa to pomeni, da
morajo biti ti v skladu z načeli, ki jih temeljni zakon postavlja,
zlasti pa seveda v skladu z ustavnimi določbami, ki se nanašajo na
delovna razmerja. Pri odločanju o delovnih sporih bodo morala torej naša
sodišča uporabljati določila avtonomnih predpisov, na drugi strani pa
bodo seveda morala hkrati ocenjevati, ali so v teh spoštovana načela
ustave in temeljnega zakona o delovnih razmerjih. Če se bo pokazalb, da
avtonomni predpisi niso v skladu s temi načeli, jih sodišča ne bodo
mogla uporabljati, temveč bodo morala neposredno uporabljati ustavo in
zakon ter hkrati začeti postopek za oceno ustavnosti in zakonitosti
takih avtonomnih predpisov pred ustavnim sodiščem. Prav ob tem problemu
pa se kaže potreba in možnost za sodelovanje sodišč, občinskih skupščin
in delovnih organizacij ter njihovih samoupravnih organov. Sodniki naših
sodišč so bili na pobudo strokovne komisije pri sekretariatu za delo na
posebnih posvetih seznanjeni Z bistvenimi značilnostmi novih delovnih
razmerij, uporabo avtonomnih predpisov delovnih organizacij pri urejanju
teh razmerij o odločanju o medsebojnih pravicah in obveznostih. Sodniki
so bili ob tej priložnosti tudi povabljeni, da organizirajo študij
temeljnega zakona o delovnih razmerjih v okviru sodišč, da sodelujejo s
predavanji v okviru delavskih univerz oziroma sindikalnih organizacij za
delovne organizacije in njihove samoupravne organe, kakor tudi, da po
možnosti sodelujejo pri pripravljanju statutov in drugih splošnih aktov.
Nimam sicer točnih podatkov o tej aktivnosti naših sodnikov kot javnih
in družbenih delavcev, vendar iz raznih poročil povzemam, da so številni
sodniki pri tej nalogi dejansko angažirani. Če pa imam pred očmi nedavne
podatke, da na območju trinajstih naših občin nimamo drugih pravnikov
kot sodnike tamkajšnjih občinskih sodišč, lahko predpostavljam, da ti
sodniki dajejo pravno pomoč tudi na tem področju. Pri tem pa moram
pripomniti, da so sodniki naših sodišč zelo zaposleni s svojim poklicnim
delom in da tako sodelovanje predstavlja za njih dodatno obremenitev,
čeprav jo v glavnem zavestno sprejemajo. Prav tako moram opozoriti na
primer, ko se je tudi v vrstah sodnikov tu in tam pokazala skepsa glede
sistemskih konceptov novih delovnih razmerij in bojazen, kako bodo mogli
v bodoče kot sodniki reševati konkretne primere delovnih sporov.</p>
<p>Kot morejo nastopati v fazi pripravljanja avtonomnih predpisov sodniki
kot pravniki in družbeni delavci, pa morajo v smislu zakona sodišča kot
samostojni organi družbenih skupnosti spremljati in proučevati družbene
odnose in pojave, ki jih opazijo pri svojem delu v zvezi z
uveljavljanjemi pravic in svoboščin občanov in o svojih zapažanjih in
proučevanjih obveščati ustrezne družbeno-politične skupnosti, lahko pa
tudi neposredno delovne organizacije, da ukrenejo, kar je potrebno, za
odpravo pojavov, ki so nevarni za družbo in za utrjevanje zakonitosti.
Sodišča bodo zato spremljala tudi urejanje delovnih razmerij kot zelo
pomembnih družbenih odnosov in bodo morala opozarjati delovne
organizacije na opažene nezakonitosti v avtonomnih predpisih, o teh
problemih obveščati tudi občinske skupščine, v skrajnem primeru pa tudi
začeti ustrezen postopek za zagotovitev zakonitosti. Tako bodo morala
sodišča dosti prispevati k utrjevanju samoupravnosti pri urejanju in
odločanju ter utrjevanju zakonitosti avtonomnih predpisov glede delovnih
razmerij. Ne moremo sicer predvidevati, da bodo samoupravni predpisi
takoj v začetku v^pp prav in pravilno uredili. Tako urejanje delovnih
razmerij je namreč zelo velika novost in je za samoupravne organe
oziroma delovne skupnosti težka in odgovorna naloga, ki bo dobivala
pravo in polno vsebino postopoma, ob premagovanju raznih nasprotij
znotraj delovnih organizacij, ko se bo treba trdo spoprijeti z
monopolističnimi težnjami upravnih služb in samovoljo posameznikov,
šikanami in nezakonitostmi, kar vse se je večkrat prepričljivo pokazalo
prav ob reševanju delovnih sporov na sodiščih. Sodišča iz lastnih
opažanj vedo, da najbolje delajo in uspevajo tiste delovne organizacije,
v katerih so notranji medsebojni odnosi in tudi pogoji dela urejeni
tako, da je zagotovljeno tovariško sodelovanje, zakonitost in varnost
pri delu.</p>
<p>Razumljivo je, da bo v začetku kolebala tudi sodna praksa. Zato pa bo
prišla do veljave tudi funkcija našega vrhovnega sodišča, ki je že
povabilo vsa sodišča, da poročajo o vseh problemih, ki so se že in se še
bodo pojavili na tem pravnem področju in da posredujejo pomembnejše
sodne odločbe oddelku za evidenco sodne prakse ter analizo družbenih
pojavov, ki bo pripravil ustrezno gradivo oziroma posamezne odločbe, da
jih bo obravnavala občna seja našega sodišča in jih morebiti sprejela
kot načelne odločbe. Na tak način se bo postopoma ustvarila tudi enotna
sodna praksa na tem področju. Sekretariat za pravosodje in občo upravo
pa bo letos organiziral tudi poseben seminar za sodnike, ki po razporedu
poslov rešujejo delovne spore in tudi s tem pomagal k čimbolj
kvalitetnemu delu na tem področju.</p>
<p>Ko danes razpravljamo o tem, kako zagotoviti oziroma pospešiti delo na
pripravah statutov in drugih splošnih aktov, s katerimi morajo delovne
skupnosti urediti medsebojna delovna razmerja v tako kratkem roku, ki je
še pred nami, posredujem vašemu zboru zapažanja in ugotovitve sodišč o
tem, kako poteka to delo v delovnih organizacijah. Sodišča navajajo, da
je to delo v zaskrbljujočem zaostanku. Sodišča poročajo, da v delovnih
organizacijah manjka predvsem strokovno sposobnih kadrov, ki bi znali
pripraviti ustrezne samoupravne norme, da se odgovorni delavci niso
dovolj poglobili v bistvo sprememb in da se izgovarjajo na neodložljive
naloge gospodarske reforme, da je aktivnost organov samoupravljanja na
tem področju prešibka, da se v delovnih organizacijah ustavljajo pri
nekaterih nejasnostih v temeljnem zakonu o delovnih razmerjih in čakajo
na navodila, da zlasti manjka širše aktivnosti vseh članov delovne
skupnosti in tako dalje.</p>
<p>Predvsem ne bi bilo prav, če bi posamezne delovne organizacije čakale
navodil ali če bi se posluževale konfekcioniranih osnutkov splošnih
aktov, ker v takih primerih ne bi mogle dovolj upoštevati konkretnih
lastnih razmer in pogojev. Tu je vrsta vprašanj, ki jih morajo delovne
organizacije rešiti samostojno, na primer, katera delovna mesta se bodo
zasedala na podlagi razpisa, pogoji premeščanja delavcev na enakovredna
delovna mesta, vprašanja delovnega časa, določanje pravic in dolžnosti
delavcev ter odgovornosti za kršitve delovnih dolžnosti, vprašanja
samovoljne zapustitve dela in s tem, povezanih odškodninskih zahtevkov,
posebej še postopek zoper delavce, ki kršijo delovne dolžnosti, organi,
ki bodo odločali o sprejemu novih delavcev ter prenehanju dela in podobno.</p>
<p>Delovne skupnosti lahko najdejo najprimernejše rešitve v okviru lastne
pristojnosti. Šele ob praktičnem urejanju delovnih razmerij se bodo
morda oziroma zelo verjetno pokazala vprašanja, ki jih bo treba reševati
enotno in ki bodo narekovala avtentična pojasnila ali morda celo
dopolnitev zakona. Prav nekatere, morda presplošne ali nejasno
postavljene določbe temeljnega zakona, bodo ob iskanju ustreznih
konkretnih rešitev omogočile obogatitev vsebine avtonomnih pravnih norm,
kar pa bo uspelo le, če bodo sprejemale take rešitve delovne skupnosti
kot celote. V smislu določb temeljnega zakona morajo delovne skupnosti
ustvarjati take pogoje, ki omogočajo vsem njenim članov, da kot
posamezniki ali kot člani ožjih in širših delovnih skupnosti kar najbolj
neposredno, aktivno in samostojno sodelujejo pri dajanju in obravnavanju
predlogov za urejanje vprašanj iz delovnih razmerij.</p>
<p>Kako nujno potrebno je pripraviti in sprejeti statute in druge splošne
akte o urejanju delovnih razmerij, kažejo tudi podatki o skoraj 50 %
povečanju števila delovnih sporov, ki so jih v letu 1965 reševala
občinska sodišča v naši republiki. Takih sporov je bilo 748. Pri tem se
je pokazalo, da so bili začasni sklepi, ki so jih organi samoupravljanja
sprejeli v smislu 146. člena, temeljnega zakona, večkrat nezakoniti, ker
so sloneli na prejšnjih predpisih in so sodišča morala iz tega razloga
tožbam ugoditi. Spori so se v glavnem nanašali na prenehanje dela v
primerih, ko so delovne organizacije iskale notranje rezerve predvsem v
presežku delovne sile. Če bodo delovne organizacije oziroma delovne
skupnosti uredile vprašanja prenehanja dela in druga vprašanja v skladu
s temeljnim zakonom, sodišča seveda ne bodo pristojna, da odločajo o
smotrnosti in primernosti odločitev samoupravnih organov.</p>
<p>Prav tako se je ob reševanju sporov v letu 1965 pokazalo, da so
posamezne delovne organizacije oziroma njihovi samoupravni organi že
sprejemali razne odločitve, ne da bi poprej sploh sprejeli začasne
sklepe o ureditvi delovnih razmerij. Tudi take odločitve so seveda
nezakonite, ker so mogle temeljiti le na starih predpisih, ki pa so bili
razveljavljeni.</p>
<p>Navedeno število delovnih sporov, ki so jih obravnavala naša sodišča, bi
lahko ustvarilo vtis, da je ob skupnem številu zaposlenih teh sporov
vendarle malo in da so tako stvari več ali manj v redu. Temu pa ni tako.
Vedeti je namreč treba, da je v teh zadevah obvezen poprejšen postopek
pred organi samoupravljanja, ki sami rešijo veliko število ugovorov
delavcev in da je možno zaprositi upravne organe občinskih skupščin za
posredovanje pri nastalih sporih. Ni mi sicer znano, koliko sporov je
bilo v letu 1965 na tak način rešenih, vem pa, da so prejšnja leta
navedeni organi uspešno rešili oziroma posredovali uspešno rešitev v več
tisoč primerih. Ob takih podatkih pa se pokaže, da je ta problem
družbeno zelo pomemben in da ga bodo lahko najbolj uspešno rešili
delovni kolektivi sami, če bodo z ustreznimi splošnimi akti kar najbolje
uveljavili načelo samoupravljanja tudi na tem področju v skladu z
ustreznimi določbami ustave in temeljnega zakona o delovnih razmerjih,
upoštevajoč pri tem tudi cilje gospodarske reforme, v kateri naj se
okrepijo družbene pozicije samoupravljanja. Prav nadaljnji razvoj
samoupravljanja pri urejanju medsebojnih delovnih razmerij pa je pri tem
skoraj najvažnejši.</p>
<p>Predsednik Janez Hočevar: Besedo ima poslanec Zvone Suštaršič.</p>
<p>✓</p>
<p>Zvone Šuštaršič: Tovarišice in tovariši poslanci! Razpravljal bom o
vprašanjih ureditve delovnih razmerij v splošnih aktih delovnih
organizacij na območju novomeške občine.</p>
<p>V zvezi s pripravami za sprejem statutov in pravilnikov o delovnih
razmerjih v novomeški občini ugotavljamo nekatere probleme, ki se
bistveno ne razlikujejo od tistih na drugih slovenskih območjih, kot nam
jih posredujejo tisk, radio in televizija. Da bi bili podatki kar
najbolj konkretni, smo nekateri poslanci obiskali statutarno komisijo
pri občinski skupščini, občinski sindikalni svet, nekatere gospodarske
organizacije in sodnike občinskega sodišča, ki rešujejo delovne spore.</p>
<p>Na območju občine Novo mesto je 61 gospodarskih organizacij in 43 raznih
zavodov in ustanov. Do 31. decembra 1965 sta predložili statut v
obravnavo komisiji samo dve delovni organizaciji, do 24. februarja 1966
pa le 24. Iz navedenega se vidi, da 80 delovnih organizacij še vedno ni
predložilo statuta komisiji. Resno tudi dvomimo, ali bodo te
organizacije do zakonitega roka opravile svojo nalogo. —</p>
<p>Ko smo v razpravah ugotavljali, kje so vzroki za tako počasno
pripravljanje in sprejemanje novih samoupravnih aktov, smo ugotovili med
objektivnimi vzroki tudi naslednje: v industriji, obrti, gradbeništvu in
prometu je zaposlenih 7843 delavcev, od katerih ima 3875 nepopolno
osnovnošolsko izobrazbo, kar predstavlja 49,3 % vseh zaposlenih v teh
organizacijah. Tudi v upravi teh gospodarskih organizacij je še vedno
8,3 % ljudi brez popolne osemletke. Po teh podatkih sodeč ti delavci
niso mogli aktivno sodelovati v komisijah za pripravo konceptov splošnih
aktov in tudi ne v razpravah pred dokončnim sprejetjem, saj je zanje
težko razumljivo že besedilo temeljnega zakona o delovnih razmerjih. To
dejstvo navajajo statutarna komisija in predstavniki gospodarskih
organizacij.</p>
<p>Eden tehtnih vzrokov, da delo poteka tako počasi, je tudi neustrezna
zasedba vodilnih delovnih mest v gospodarskih organizacijah. V 35
delovnih organizacijah naj bi bilo 35 vodilnih strokovnjakov, od tega 13
z visoko in 22 z višjo izobrazbo, ustrezno pa sta zasedeni le dve taki
vodilni delovni mesti.</p>
<p>Gospodarske organizacije izjavljajo, da je reforma odvrnila vse uprave
in strokovne službe od samoupravnih aktov in jih usmerila k spremembam
proizvajalnih planov, izdelavi raznih analiz in k drugim nalogam, ki jih
narekujejo spremenjeni cilji.</p>
<p>Tudi pri nas ugotavljamo, da so večje delovne organizacije tik pred
koncem priprav, manjše pa za njimi močno zaostajajo in prav za te velja
bojazen, da bodo zamudile rok, kljub delni pomoči občinske skupščine, ki
je sporazumno z društvom pravnikov formirala skupine, ki bodo s pravnega
stališča korigirale morebitne pravne spodrsljaje. Pri tej pomoči bi bilo
morda potrebno postaviti še skupine, ki bi lahko svetovale pri urejanju
organizacijskih vprašanj v statutih in pravilnikih ter urejanju
specifičnih dejavnosti posameznih delovnih skupnosti.</p>
<p>Ko so delovne organizacije sprejemale začasne spreminjevalne sklepe k
dosedanjim statutom, ki naj bi bili v skladu s temeljnim zakonom o
delovnih razmerjih, je nastala cela vrsta delovnih sporov. Na sodišču so
se zlasti po uvedbi reformnih ukrepov ti delovni spori podvojili. Morda
je zanimivo dejstvo, da je na primer od 26 sporov bilo rešenih v korist
delavca 12, v korist delovne organizacije pa 14.</p>
<p>Skoraj vsi razgovori v delovnih organizacijah so izzveneli v mnenje, naj
bi temeljni zakon o delovnih razmerjih enotno uredil vprašanja
minimalnega časa letnega dopusta in minimalnega odpovednega roka,
točneje naj bi opredelil tudi kršitve delovne discipline, predvsem
samovoljne zapustitve delovnega mesta, medtem ko so kriteriji za
ocenitev manjšega ali večjega prekrška za različne organizacije zelo
različni.</p>
<p>Po temeljnem zakonu o delovnih razmerjih si je mogoče zamišljati, kakšen
naj bi bil statut gospodarske delovne organizacije, precej manj jasna pa
je podoba statuta za razne zavode, šole in zdravstvene ustanove, zato je
le-tem tudi težje izdelati ta akt.</p>
<p>Predsednik Janez Hočevar: Besedo ima Evgen Golja.</p>
<p>Evgen Golja: Tovarišice in tovariši poslanci! Z ugotovitvami v poročilu
začasnega odbora o ureditvi delovnih razmerij se glede splošnih,
bistvenih vprašanj, strinjam. Menim, da se pri današnji razpravi ne
smemo omejevati le na statistično ugotavljanje, koliko splošnih aktov
delovnih organizacij je že usklajenih oziroma koliko jih bo usklajenih
in pripravljenih do roka, temveč je treba obravnavati tudi vsebinska
vprašanja s tega področja. Ta pa so precej zamotana.</p>
<p>Ko smo pred dvemi leti sestavljali prve statute, niso bili vsi statuti
odsev hotenj in dejanskih razmer v delovni organizaciji, prav tako pa se
ponekod statuti tudi niso izvajali in so obležali v predalih. Marsikje
so potrebne celo majhne revolucije — če se lahko tako izrazim — da pride
do določene prave vsebine, katero potem ni težko pravno formulirati, če
je na voljo ustrezen strokovni kader. Če bi se popolnoma zadovoljili z
zahtevo, da so obvezno vsi akti do roka sprejeti in bi tehnokratsko samo
po statutih ocenjevali napredno ali nenapredno vsebino življenja neke
delovne organizacije, bi se prav gotovo zmotili. Zakonodaja v našem
samoupravnem sistemu, katera z vrha ni dokončna, temveč je odprla vrata
avtonomni zakonodaji, zahteva nenehno idejno politično borbo in
prizadevanje vseh, na drugi strani pa tudi strokovno sposobnost in
pripravljenost, da se zakon ne le izvaja, temveč tudi ustvarja. S tem v
zvezi bom omenil nekatere pojave, ki zavirajo to delo in opozoril na
obstoječo problematiko.</p>
<p>Pod vplivom različnih prizadevanj družbeno-političnih in upravnih
činiteljev je v januarju letos predložilo naši občinski skupščini 74%
delovnih organizacij usklajene in dopolnjene statute. Pravilnikov o
delovnih razmerjih je dokončno sprejetih le nekaj in se še izdelujejo.
Morda bi se s tem zadovoljili, če ne bi ob tem obstojala še vrsta dilem
in odklonilnih gledanj na temeljni zakon o delovnih razmerjih.</p>
<p>Obstoja še veliko posameznikov, ki v osnovi ne sprejemajo temeljnega
zakona takšnega, kakršen je, temveč so pasivni in čakajo temeljitih
sprememb. Najbolj problematično pri temi je, da so med takimi tudi
najbolj odgovorni ljudje, ki bi morali pripraviti potrebne akte in
organizirati kolektiv, da se vanje skupno vnese najnaprednejša vsebina.</p>
<p>Nekatera taka mnenja bom citiral:</p>
<p>Zakon je najmanj 50 let prezgodaj sprejet. Delavec še ni zrel, da bi o
tem sam odločal, obstojati mora še nekdo, ki ga vodi. Zaradi temeljnega
zakona o delovnih razmerjih vodilni izgubljajo avtoriteto, ker ne morejo
več indivi-</p>
<p>19</p>
<p>dualno odločati. Vodilni imajo premalo pravic in odhajajo zaradi tega s
svojih položajev.</p>
<p>Nekateri so celo mnenja, da je vzrok za slab odziv na razpisana delovna
mesta ob sedanji reelekciji tudi v tem zakonu. Mnenja so, da temeljni
zakon o delovnih razmerjih ščiti lenuhe, v ozadju te zaščite pa stojijo
sodišča. Logično mnenje takih je, da zakon zavira operativnost in
ustvarja slab odnos do dela. V njem vidijo tudi vzroke za posamezne
prekinitve dela, če pa hočemo izvesti reformo, je delavcem še potreben
strah, da bodo dobro delali. Mislim, da so ljudje s takimi nazori res
videli v reformi negacijo temeljnega zakona o delovnih razmerjih in so
zato pričakovali oziroma še pričakujejo, da se bo zakon spremenil.</p>
<p>Ne bom se spuščal v podrobno razčiščevanje teh pogledov, ki jih odločno
odklanjam. Glavni razlogi zanje so prav gotovo v mentaliteti varuštva v
praznini avtonomne zakonodaje, ker drugače ne bi mogli obstojati, in v
nezadostni aktivnosti subjektivnih sil.</p>
<p>Ko smo pri našem; sodišču nedavno ugotavljali registrirane spore iz
delovnega razmerja, smo za določeno obdobje ugotovili, da so od 22
sporov dobili delavci 21 sporov. Od tod tudi izhaja mnenje, da sodišče
ščiti lenuhe, vendar je v navedenih primerih šlo očitno za šikane. Tudi
sindikatu očitajo, da opravlja družbeno negativno vlogo, ker je
nekaterim delavcem dal pravno zaščito. Do posameznih podobnih konfliktov
je prišlo tudi sedaj, ob izvajanju gospodarske reforme, pri odpuščanju
nekaterih delavcev, ker so v nekaterih primerih odpustili delavce brez
lastne zakonodaje oziroma nezakonito in so šele po odpustih poskušali
spreminjati organizacijo dela in ukinjati delovna mesta ali pa niti tega
niso naredili. Prav tam, kjer je prišlo do raznih konfliktov, ne
upoštevam tistih primerov, ko so se iz objektivnih razlogov res
zmanjševala delovna mesta; ni bilo pri delavcih večjega delovnega učinka
kot nekateri trdijo, temveč nasprotno, ker se delavci ne čutijo varne
pri svojem delu.</p>
<p>Na tem pisanem konglomeratu negativnih mnenj in postopkov,
konservativnih pogledov in podobnega si posamezniki ustvarjajo odnos do
temeljnega zakona o delovnih razmerjih. To je tudi eden od vzrokov,
zaradi katerih je bilo na področju ureditve delovnih razmerij sorazmerno
malo narejenega. Pri ugotavljanju razlogov zato, da ponekod z reformo
odklanjajo temeljni zakon o delovnih razmerjih, smo povsod prišli do
ugotovitve, da je to le jalova reakcija na ekonomske težave, ki
nastajajo zaradi neustrezne ekonomske orientacije, nizke produktivnosti
in podobnih vzrokov, ne pa zaradi proizvodnih odnosov. Seveda nimajo vsi
takih pogledov na temeljni zakon, predvsem, ne tam, kjer ni ekonomskih
težav.</p>
<p>V tistih delovnih organizacijah, ki so pravilnike že sprejele in jih
tudi izvajajo, seveda v sodelovanju s celotno delovno skupnostjo,
ugotavljajo, da se je odnos do dela izboljšal ter so zadovoljni, da so v
tem pogledu avtonomni in svobodni ter menijo, da po svoji osnovni
vsebini zakon drugačen kot je tudi ne more biti, če hočemo, da se
samouprava razvije v vsej svoji celovitosti.</p>
<p>Kljub dobrim stranem pa so v zakonu tudi določene hibe. Zakon je bil
kljub poprejšnji razpravi relativno v naglici sprejet in so v njem
posamezne stilistične napake, tako da ni povsod jasen in to ustvarja
nekatere dvome. Kljub temu, da so bili posamezni družbeno-politični in
upravno-pravni činitelji angažirani pri tem delu, mislim da je bilo
tega sodelovanja odločno premalo. V strokovnem pogledu nudijo nekaj
pomoči razne institucije, ki pa večkrat dajejo različna mnenja kot je
bilo danes že nekajkrat povedano. Tako se včasih ustvarja zmeda. Tudi
različna literatura je kontradiktorna in le preveč komercialna. Menim,
da so pri tem delu subjektivne sile velikokrat le površno angažirane,
razen nekaterih izjem, pri čemer imam v mislih republiški svet zveze
sindikatov. Tudi upravno-pravne službe in komisije na vseh nivojih so
premalo naredile za koordinacijo dela. Iz nejasnosti in površnosti so se
porajali tudi konflikti med pravno službo in samoupravnimi organi.
Nekateri očitajo pravnikom, da ne znajo pisati zakonov, ampak jih samo
izdajajo in da sta pravo in samouprava v konfliktu. Pravniki pa
odgovarjajo, da so konflikti zato, ker ne morejo in ne smejo
uzakonjevati individualne volje posameznikov, subjektivnih kolektivnih
sil pa ni.</p>
<p>Posamezne dobronamerne pripombe bi morali skrbno pretresti, reševanje
tekočih vprašanj pa odločneje koordinirati in izvajati preko
koordinacijske komisije pri republiškem sekretara tu za delo. Močneje
naj bi sodelovale občinske komisije, sodne institucije in strokovne službe.</p>
<p>Ne nameravam podrobneje pojasnjevati vseh dobronamernih pripomb. Gre
predvsem za ravne poenostavitve in nejasnosti pa tudi za zmanjšanje
števila in poenostavitev raznih obrazcev in poročil. V delovnih
organizacijah pravijo, da so prej uporabljali okrog pet obrazcev, danes
pa jih terjajo že čez dvajset ter so jih razni založniki že natiskali.</p>
<p>Najbolj temeljito bi morali proučiti tiste pripombe, s katerim se
zahteva večja avtonomnost samoupravnih organov, pri tem pa se ugotavlja
ponekod še prevelika utesnjenost. Pri tem ne mislim na posameznike,
ampak na kolektivno odločanje. Nekatere nadaljnje sprostitve bi
omogočile še bolj učinkovito in dinamično reševanje vprašanj na področju
delovnih razmerij. Ponekod se postavlja kot resen problem obramba pred
resničnimi posameznimi huligani v zvezi z 99. členom temeljnega zakona,
civilno-pravna delovna razmerja, nočno delo za ženske in podobno.</p>
<p>Če povzamem te svoje misli, lahko ugotovim, da je temeljni zakon o
delovnih razmerjih izredno pozitiven in napreden. Problemi, dvomi in
zakasnitve so nastale zato, ker temeljni zakon še ni izpeljan ter
konkretiziran in ker mu nasprotujejo ljudje, ki bi radi ohranili
prejšnje stanje in pogoje za samovoljo. Trdim, da je zakon, takšen kot
je, mogoče v primernem roku konkretizirati, mislim pa, da je treba
odločno zahtevati od vseh družbeno-političnih činiteljev, da se bolj
angažirajo pri razčiščevanju idejnih, političnih vprašanj, na drugi
strani pa zagotoviti resnejše in bolj poglobljeno delo upravno-pravnih
organov pri ažurnem razčiščevanju domov in nejasnosti, ki nastajajo.</p>
<p>Poseben problem pa še kljub temu ostaja v manjših delovnih
organizacijah, ki nimajo strokovne-pravne službe in je tudi v bližnji
prihodnosti ne bodo imele. Kako pomagati, da se tudi pri teh pravilniki
izdelajo in potem seveda tudi izvajajo? Morda ne bi bilo odveč v tej
zvezi razpravljati o zamisli, da bi se v posameznih občinah ali regijah
ustanovile neke vrste pravnih servisov, ki bi jih ustanovile in
uporabljale delovne organizacije. Danes takih servisov še ni. Seveda bi
morali biti postavljeni od spodaj, ne od zgoraj, in bi služili predvsem
manjšim delovnim organizacijam. Izkušnje kažejo, da tem organizacijam ne
morejo nuditi dovolj pomoči samo upravni organi občinskih skupščin in
posamezne komisije, ki delajo v okviru občinskih skupščin. Največ
komercializacije pri poslih s pravilniki in problemov glede notranje
zakonodaje je prav v teh majhnih organizacijah.</p>
<p>Na koncu še enkrat poudarjam, da se ne smemo zadovoljiti samo s tem, da
bodo statuti in pravilniki narejeni do roka. Ob tej avtonomni notranji
zakonodaji se bo zahtevalo nenehno delo in spremljanje njene vsebine ter
izvajanja, kajti prav urejenost delovnih razmerij, občutek varnosti
delavca na delovnem mestu, skupno z doslednim nagrajevanjem po delu je
pogoj, da bo reforma izvedena, ne pa nasprotno, kot nekateri mislijo in
zatrjujejo.</p>
<p>Predsednik Janez Hočevar: Naslednji govornik je dr. Rudi Kyovsky,
profesor pravne fakultete Univerze v Ljubljani.</p>
<p>Dr. Rudi Kyovsky: Tovariš predsednik, tovariši poslanci! Tudi jaz
se v imenu fakultete in instituta najprej zahvaljujem Skupščini za
priložnost, da lahko ustvarimo prvi kontakt med našim teoretičnim in
empiričnim delom s koristnim delom Skupščine. To je morda prva oblika
bodočega skupnega dela.</p>
<p>Naloga naše fakultete je, da formira del strokovnjakov pravnikov,
katerih dobršen del se danes zaposluje v našem gospodarstvu. Vprašljivo
je, ali danes profil pravnika, takšnega kot ga dajemo, ustreza potrebam
našega življenja, zlasti ali ima dovolj strokovnega znanja prav za delo,
ki ga čaka v naših gospodarskih organizacijah? Glede tega je naša
fakulteta poskusila nekaj napraviti s tem, da bi se morda na tretji
stopnji, tako kot se to že dela v Beogradu in v nekaterih naših centrih,
formiral specializiran tip pravnika, ki bi bil bolj primeren za delo v
naših delovnih organizacijah.</p>
<p>Naš inštitut je trenutno na območju naše države edini, ki se ukvarja z
delovnimi razmerji. Danes je jasno, da v samoupravljanju ni več mogoče
izključno kabinetno teoretično delo posameznika, pa naj je ta še tako
temeljito podkovan profesor. Danes je nujno, da gremo na empirično, na
kolektivno delo, na raziskave, zlasti tega, kar je kot pravimo pod
nogami. Naš inštitut se je tega lotil. Mi smo s pomočjo sekretariata za
delo izvedli nekaj konkretnih raziskav in to prav na področju statutov.
Lansko leto smo analizirali statute industrije in rudarstva. Izbrana
podjetja so bila za Slovenijo dovolj reprezentativen vzor in smo zato
pri istih podjetjih izvedli tudi raziskavo začasnih sklepov.</p>
<p>Poglejmo, kakšen premik je bil izvršen v tem sicer relativno kratkem
obdobju od sprejemanja statutov, ki so bili sprejeti v objektivno težkem
položaju za naša podjetja, pa do sprejemanja začasnih sklepov.</p>
<p>Naše ugotovitve, ki jih bom poskušal strniti v nekaj besed, so bile
tele: Gotovo je, da ne moremo pričakovati čudežev in da državne
zakonodaje, ki ima lahko rečemo, veliko tradicijo in stoletne izkušnje,
ne moremo glede na kvaliteto kar naenkrat primerjati z akti naših
delovnih organizacij, ki so tako rekoč prvič v položaju, da samoupravno
urejajo delovna razmerja. Zaradi tega seveda tudi kvaliteta teh
predpisov ni bila ravno idealna. Kljub temu smo lahko opazili že neke
zametke, sicer zelo skromne, izvirnih lastnih rešitev. Do enakih
zaključkov smo prišli, ko smo analizirali začasne sklepe. Pokazalo se
je, da je analitično delo danes nujno, kajti v položaju samoupravnega
urejevanja se ne moremo več zadovoljevati samo s teoretičnimi
raziskavami, ki so slonele predvsem na pozitivni zakonodaji, ampak
moramo pri analizi in pri raziskavi poseči v delovne organizacije, se
pravi tja, kjer se ta delovna razmerja konkretno urejajo in tudi
uveljavljajo.</p>
<p>Danes stojimo zopet pred ponovnim urejanjem. Seveda se ob tem postavlja
vprašanje, ali smo bili dovolj kritični, dovolj realni pri oceni teh
rokov, kajti naše delovne organizacije zadeva ravno v tem obdobju ne
samo vprašanje urejevanja statutov in drugih splošnih aktov, ampak tudi
vrsta novih dolžnosti in so zato postavljeni roki, morda nekoliko
prenapeti. Vprašljivo je, če vedno, ko sprejemamo določene roke, tudi
realno ocenimo, kaj morejo naše delovne organizacije in kaj ne zmorejo.</p>
<p>Zdaj stojimo pred 8. aprilom, zato se mi zdi, da je naša naloga dvojna.
Prva je sedaj začasna in nujna, po njej je treba v danem roku napraviti
to kar se da, druga naloga pa je trajna. Kar se tiče prve, je po mojem
mnenju zelo dobro povedala tovarišica, ki je govorila o predlogu sklepov
današnjega zasedanja v pogledu pomoči. Ta pomoč naj bi bila predvsem
družbeno-politična in seveda tudi strokovna. Za nudenje strokovne pomoči
imamo nekaj inštitutov, nekaj zavodov, imamo sindikate, državno upravo,
sekretariat za delo in inšpekcijo dela, torej vrsto organov, ki bi s
koordinirano akcijo lahko pomagali tam, kjer je pomoč najnujnejša, to je
v različnih gospodarskih organizacijah posameznih panog. Vse gospodarske
veje v tem pogledu niso enake; v stavbinstvu, v gostinstvu ali v
trgovini je verjetno nekoliko težji položaj kot v industriji; drugače je
pri velikih, drugače pri manjših podjetjih, skratka, ta pomoč je
relativno različna in različno potrebna.</p>
<p>Druga naloga je perspektivna. V našem inštitutu smo tudi s pomočjo
sekretariata za delo in sindikatov prevzeli nalogo, o kateri so danes
govorili poslanci, namreč raziskavo vprašanja uveljavljanja samoupravnih
aktov aplikacije. Ugotoviti želimo tudi, kje tiči vzrok, da včasih med
našimi lastnimi delavci ni toliko zanimanja in razumevanja za
samourejevanje, kot bi bilo to pričakovati glede na našo pozitivno
zakonodajo. Mi smo se v naši raziskovalni nalogi tudi tega vprašanja
deloma lotili ter že pri sprejemanju prvih statutov ugotavljali, kdo je
bil tisti aktivni činitelj, ki je pomagal pri rojstvu naših prvih
statutov. Ugotovili smo — in mislim, da to ne preseneča, ker drugače
biti ne more — zelo aktivno vlogo države, njenih upravnih organov,
predvsem sekretariatov za delo, zelo veliko pomoč sindikatov, in to ne
podružnic, ampak visokih sindikalnih forumov. V statutih, ki smo jih
analizirali v Sloveniji, smo opazili močan vpliv sklepov III. zasedanja
Republiškega sveta zveze sindikatov Slovenije, ki je zlasti vsebinsko
veliko pripomogel, da so bili ti prvi statuti kolikor mogoče kvalitetni.
Čimbolj pa smo se bližali bazi, tem manj je bilo po naših ugotovitvah te
aktivnosti tudi v sindikatih. Zato mislim, da morda tudi tokrat še ne bo
dosti drugače, zdi se mi pa, da lahko pričakujemo, da bo v prihodnosti
največja aktivnost v bazi, to je tam, kjer naj se te zadeve urejajo.</p>
<p>Podobne ugotovitve veljajo tudi za občine. Pokazalo se je, da so bile
aktivne pri tem delu le statutarne komisije, medtem ko skupščine niso
mogle kaj posebnega narediti, zlasti ne v kratkih rokih, v katerih so
dobile tudi po več sto statutov. V prihodnje bi se morala urejevalna
vloga dejansko prenesti na teren.</p>
<p>Pri tem je pomembno tudi vprašanje zainteresiranosti proizvajalcev za
samoupravne akte. Menim, da so v tej zvezi poslanci danes upravičeno
opozorili na pomen aplikacije samoupravnih aktov. Če so ti akti zaenkrat
samo predpisi, ki se ne uresničujejo, glede njih ne moremo pričakovati
velikega zanimanja proizvajalcev. Prav bi bilo, da bi o aplikaciji
samoupravnih aktov razpravljali večkrat tudi v Skupščini, morda vsako
leto enkrat; tudi v Gospodarskem zboru bi lahko slišali več o aplikaciji
predpisov o delovnih razmerjih kot to slišimo danes. Podatkov imamo
dovolj pri naših državnih organih, na primer, pri sekretariatu za delo,
občinah, inšpekcijah dela, službah za zaposlovanje, sindikatih in raznih
inštitutih. Podatkov je dovolj in mislim, da bi v bodoče poleg vprašanja
urejevanja bila morda bolj potrebna analiza aplikacije. Hvala!</p>
<p>Predsednik Janez Hočevar: Besedo ima poslanec Albin Jesenšek.</p>
<p>Albin Jesenšek: Tovarišice in tovariši poslanci! Informacija
republiškega sekretariata za delo o izvajanju in uporabi temeljnega
zakona o delovnih razmerjih ter o problemih, ki pri tem nastajajo, je po
svoji vsebini objektivna in zelo uporabna za presojo problemov, ki so se
v preteklem letu pojavili na terenu spričo nove zakonodaje s področja
dela in delovnih razmerij. Poleg te informacije pa daje precej podatkov
o dejanskem stanju tudi poročilo poslancev začasnega odbora za proučitev
vprašanj ureditve delovnih razmerij v splošnih aktih delovnih
organizacij. Poslanci so v razgovorih na terenu ugotovili celo vrsto
problemov, ki povzročajo počasnost usklajevanja statutov in pravilnikov
v delovnih organizacijah. Te ugotovitve in problemi pa po mojem mnenju
ne veljajo samo za obiskane občine in delovne organizacije, ampak tudi
za vse ostale, kajti s podobnimi vprašanji se srečujemo skoraj v vsaki
občini ali delovni organizaciji. Da je temu tako, je vzrok predvsem v
tem, da je bilo v zadnjih dveh letih rekordno število sprememb v naši
zakonodaji. Veljavnost posameznih določil statutov sprejetih v letu 1964
je bila kratkotrajna, ker so nastopile bistvene spremembe pri urejanju
delovnih razmerij. Organi samoupravljanja so morali v smislu novih
zakonskih določil sprejemati začasne sklepe za urejevanje delovnih
razmerij in tako dopolnjevati vrzel za čas, dokler ne bo sprejet na novo
usklajen in dopolnjen statut. Na počasnost sprejemanja začasnih sklepov
in usklajevanja statutov pa so delno vplivali tudi dogodki v zvezi z
gospodarsko reformo in še nekatere druge okolnosti.</p>
<p>Svoje naloge pri sprejemanju začasnih sklepov so organi upravljanja
opravili le v večjih delovnih organizacijah, ki imajo urejeno pravno in
kadrovsko službo. V manjših delovnih organizacijah pa temu vprašanju v
glavnem niso posvetili dovolj pozornosti; če je bilo treba, so se v
glavnem kar neposredno posluževali temeljnega zakona o delovnih
razmerjih in niso čutili potrebe po usklajevanju statuta kot temeljnega
splošnega akta podjetja.</p>
<p>Iz lastnega opažanja in poznavanja razmer na območju občine Litija, v
tem pogledu za območje te občine bi lahko dal naslednjo oceno: Delovne
skupnosti niso v celoti razumele nove vsebine in nove oblike delovnega
razmerja, kot ga postavlja nov temeljni zakon o delovnih razmerjih, ki
je staro vsebino delovnih razmerij odpravil. Da medsebojna delovna
razmerja urejajo delavci v delovnih organizacijah s statutom in z
drugimi splošnimi akti, ve le ozek krog delavcev in to v glavnem v
upravi. Delavci niso seznanjeni s tem, od kod izhaja pojem »medsebojna
delovna razmerja«, ter še zvečine mislijo, da je to razmerje med delovno
organizacijo in delavcem. Če bi bili bolj seznanjeni s tem, da svobodno
združeno delo s produkcij skim,i sredstvi, ki so družbena lastnina,
povzroča tudi to, da medsebojna delovna razmerja nastajajo med
enakopravnimi člani delovne skupnosti v delovni organizaciji, bi
verjetno dosti bolj prizadevno spremljali priprave posameznih
statutarnih določil. Povzročitelji takega stanja so v precejšnji meri
avtorji statutov, posebno takrat, kadar usklajujejo po več statutov
hkrati in v naglici prepisujejo brez sodelovanja predstavnikov delovnih
skupnosti. Ko se tak statut ali pravilnik sprejema, če stokrat o njem ni
bistvene razprave ter člani delovne skupnosti smatrajo, da , sploh ni
mogoče kaj dodati ali spremeniti, ker ga je izdelal tak strokovnjak, ki
mu je znano, kakšen mora biti statut, pa čeprav ni seznanjen z
življenjem in delom delovne organizacije oziroma delovne skupnosti.</p>
<p>Pomoč občinskih skupščin delovnim organizacijam pri usklajevanju
statutov in drugih samoupravnih aktov bi morala biti organizirana tako,
da bi že pred koncem preteklega leta na raznih posvetovanjih in obiskih
v delovnih organizacijah razčiščevali pomen posameznih določil in vzroke
zaostajanja pri usklajevanju teh aktov. Okrožnice z različnimi pozivi
niso vedno uspešne, ker je v taka dogajanja treba večkrat poseči z živo
pomočjo. To velja zlasti za tiste manjše delovne organizacije, ki so
zaradi pičle kadrovske zasedbe v takih primerih še vedno odvisne od
zunanje pomoči. Verjetno bi morali na našem zboru že prej razpravljati o
teh problemih, ker bi s tem pospešili usklajevanje vseh samoupravnih
aktov v tistih delovnih organizacijah, ki zaostajajo. Občinske komisije
za pregled statutov pa bi lahko brez vsakega kampanjskega dela opravile
svojo dolžnost v predpisanem zakonitem roku.</p>
<p>Predsednik Janez Hočevar: K besedi se je prijavil Roman Albreht, zvezni
poslanec in predsednik odbora za delo Zveznega zbora.</p>
<p>Roman Albreht: Tovarišice in tovariši! Najprej bi se rad zahvalil za
priložnost, da lahko sodelujem v delu vašega zbora, ki je po mojem
mnenju dobro ocenil, da so problemi na področju urejanja notranjih
razmerij take narave, da zaslužijo pozornost takih predstavniških teles,
kot je vaš zbor.</p>
<p>Predvsem bi rad rekel, da so problemi, katerih ureditev v praksi z
zakonsko močjo terja temeljni zakon o delovnih razmerjih, pravzaprav
prisotni na področju delovnih razmerij že skoraj deset let in se iz
leta v leto zaostrujejo. Menim, da so ocene, ki sem jih tukaj slišal,
povsem točne; zakon ni postavil pred našo družbeno prakso neke zahteve,
ki so rezultat določenih konstrukcij o družbeni koncepciji delovnega
razmerja pri nas, ampak zahteva realizacijo tistega procesa, ki se je že
nekaj let kazal na področju delovnih razmerij. To se pravi, da je
problematika, za katere rešitev zakon s svojo zakonsko močjo sedaj daje
sugestije in impulze, pravzaprav še dalj časa prisotna in da je to
pravzaprav problematika nadaljnjega razvoja samoupravljanja delovnih
razmerij. Zakon predvsem zahteva, da pridejo na področju delovnih
razmerij do veljave tiste tendence, ki so se pojavljale že več let kot
kritika in kot odpor proti obstoječi praksi; namreč proti praksi, po
kateri so se delovna razmerja pri nas uveljavljala po principu državne
regulative in principu subordinacije, tako da v podjetju določene
pooblaščene osebe urejajo pravice in status delavca na delu in po delu.
Po sprejetju zakona so se namreč odprle številne razprave. Mislim, da je
to zelo koristno in pozitivno, in da bi morali te razprave dalje
razviti, da bi posamezne probleme in dileme čimbolj razčistili. Zakon o
delovnih razmerjih je načel pravzaprav znatno bolj daljnosežno temo, kot
morda izgleda, če gledamo samo zakon. Mi že od 1950. leta naprej
razvijamo delavsko samoupravljanje, ki pa pomeni razvijanje avtonomnih
in avtohtonih organizmov ter organizmov v družbi, ki naj zamenjajo državo.</p>
<p>Ti organizmi naj tako prevzamejo tudi funkcije, ki jih opravlja država.
Če bi zdaj napravili za področje samoupravljanja primerjavo med
veljavnimi normami, ki jih sprejem,ajo državni organi, z veljavnimi
normami, ki jih sprejema samouprava, bi ugotovili izredno veliko
nasprotje. Obseg direktne regulative, s katero še vedno država podrobno
ureja odnose in probleme na področjih, ki so razglašena za samoupravna,
je še vedno zelo velik, medtem ko je normativna dejavnost samoupravnih
organov dejansko skromna. Trdil bi celo, da je veliko preskromna. Take
kvantitativne primerjave najbrž ne morejo dati v celoti natančne
predstave. Ugotovimo pa lahko, da je ogromna razlika med materijo, ki je
urejena s samoupravnimi normami in med materijo, urejeno z državnimi
predpisi. To govori, da samoupravni mehanizem ne doživlja normalnega
notranjega razvoja, v naši javnosti pa se na splošno govori o stagnaciji
na področju samoupravljanja. Resnično so z uvedbo gospodarske reforme
delovne organizacije postavljene pred probleme na ogromnem področju
samostojnega udejstvovanja na tržišču razširjene reprodukcije,
mednarodne blagovne menjave in tako naprej, pri tem pa ugotavljamo, da
je notranja konsolidacija samoupravnega mehanizma relativno slaba. Če po
drugi strani primerjamo veljavne državne norme s samoupravnimi normami,
ugotavljamo, da država sprejema še veliko preveč imperativnih norm, s
katerimi direktno zahteva uveljavljanje takih in nič drugačnih odnosov
in kvantitet, manj pa se orientira na tako imenovane dispozitivne norme
v smeri, kakršno je ubral zakon o delovnih razmerjih, ki pravzaprav samo
obvezujejo samoupravne organe, da ne opuste ureditve določenih razmerij,
vendar pa jih urede po svoje. Samo take norme pravzaprav omogočajo
razvoj ustvarjalne avtonomne zakonodajne aktivnosti delovnih organizacij.</p>
<p>Po mojem mnenju je vredno posebne pozornosti naslednje vprašanje: če
katerikoli problem v mehanizmu in v delovanju samoupravnega mehanizma
presodimo kot težavo ali kot zaplet, se takoj pojavi misel, naj bi
zadevo uredili z normativnimi državnimi akti, namesto da bi ugotovili,
kaj je treba v samoupravnem mehanizmu razviti in izpopolniti, oziroma
kaj je v državnem mehanizmu treba odstraniti, ker že ovira ali pa
napačno vpliva na samoupravni organizem. "</p>
<p>Mislim, da sta vzrok takemu stanju dva družbeno-politična ostanka
administrativne dobe. Prvi ostanek je ta, da je dobršen del nas vseh
podzavestno prepričan, da je državna norma še vedno najbolj stabilna, da
je to norma, ki bolj solidno ureja zadeve. Drugi pa je ta, da je pri nas
še vedno zelo močna tendenca, da je treba v družbi vse urediti v nekih
okvirih, povprečjih po pravičnosti in tako dalje; da družba skuša najti
in odmeriti vse tokove samoupravne aktivnosti in dejavnosti in zato kar
z normami mirno porežemo vršičke, kjerkoli odženejo nad določeno
normalo. Mislim, da se bomo morali v tem pogledu predvsem resneje lotiti
tega, k čemer nas VIII. kongres Zveze komunistov in reforma resno
zavezujeta, namreč da bomo odločneje posegli na področje samoupravne
aktivnosti in samoupravnemu mehanizmu odprli proces njegovega lastnega
organskega razvoja.</p>
<p>Menim, da zaostanka na področju urejevanja delovnih razmerij niso
povzročile predvsem tehnične, tehnično-pravne, kadrovske in druge
težave, čeprav bi jih ne želel niti najmanj podcenjevati, ker so dane.
Zakon o delovnih razmerjih zahteva spremembo družbenega statusa in
spremembo metod na področju urejanja delovnih razmerij; v tej zvezi pa
smo dovolili razpravljanje predvsem v tem smislu, ali je tak zakon sploh
realen, ali so samoupravne sile sploh dovolj zrele, ali ni ta zakon za
komunizem in tako dalje. Dovolili smo Spekulativno razpravljanje o
zakonu, namesto da bi intenzivneje zahtevali, da si na bazi, ki jo daje
ustava in zakon, izborimo v delovnih organizacijah samoupravno ureditev
delovnih razmerij.</p>
<p>In poglejte. Mi imamo sedaj v praksi take tokove, ki kažejo, da se
delovna razmerja po starih metodah ne dajo več urejevati. Delovno pravna
materija je po uradnih podatkih materija, na področju katere so
najštevilnejši pravni spori v deželi. Ta materija je po drugi strani po
svoji naravi taka, da pravne rešitve ne izlečijo konfliktov in se ljudje
po nekaj let pravdajo, potem pa obračajo na sindikate, Zvezno skupščino,
predsednika republike in praktično dokazujejo, da pravna rešitev ni
izlečila spornega stanja, temveč le legalizirala nek pravni odnos, za
katerim pa se skriva občutna kršitev družbenih samoupravnih principov.
To pa pomeni, da praksa sama opozarja na to, da z obstoječimi, prej
veljavnimi načini in normami, ne moremo učinkovito urejati zadev.</p>
<p>Zdaj se zakon javlja kot impuls, ki naj pomaga pri reševanju teh
problemov. Moram reči, da sem bolj optimist, kot nekateri v naši
javnosti, kar zadeva stanje in sile, ki danes urejajo delovna razmerja v
podjetjih. Morda je točna ugotovitev, da trenuten prerez stanja aktov
kaže zelo nezadovoljivo sliko, vendar je tudi res, da mi o delovnih
razmerjih tri leta zelo intenzivno vodimo bitko za določene principe. Ta
bitka je zajela relativno dosti širok krog naše javnosti in smo celo
vrsto bitk za določena stališča v praksi že dobili. Tako je zdaj pojem
subordinacije v delovnih razmerjih za delavca nesprejemljiv, za tako
subordinacijo so samo še nekateri posamezniki, ki ne poznajo moderne
organizacije dela, ki temelji na znanstvenih principih in na
samoupravnem mehanizmu. Taki ljudje prihajajo zdaj še v globlje
konflikte z organi upravljanja v delovnih organizacijah.</p>
<p>Poleg tega nam je reforma dala še nekaj novih pomembnih impulzov glede
na to, da gospodarstvo danes ne more več iti po tokovih, ki puščajo ob
strani cele delovne skupnosti. Praksa je pokazala, da delavci ne morejo
odločati o materialnih zadevah avtonomno in samostojno, če o njihovem
statusu odloča nekdo drug. Zato so delavci zelo previdni pri materialnih
odločitvah, ker se boje, da bo njihovo stališče, ki ga bodo zavzeli pri
posameznih materialnih vprašanjih, lahko imelo posledice za njihov
status, za njihov položaj po delu in na delu; takih primerov je bilo
namreč precej. V sedanjem položaju ne bi smeli ukrepati nervozno in v
naglici zmašati potrebne samoupravne akte, ki ne bi ustrezali. Strinjam
se z diskutanti, da je namesto tega treba oživiti priprave in razčistiti
nejasna vprašanja. Predvsem bi bilo treba podpreti tiste ambicije in
družbene činitelje, ki se zavzemajo za to, da se pri delovnih razmerjih
bolj kot doslej razjasnijo temeljni odnosi ter pristojnosti za odločanje
o statusnih vprašanjih.</p>
<p>V gospodarskih organizacijah je treba določiti razmerja med delom in
pravicami po delu in na osnovi dela. To pa ni odmerjeno v zakonu in tega
ne morejo, dragi tovariši in tovarišice, narediti pravniki sami, temveč
delovne skupnosti! Delovne skupnosti morajo odmeriti, kakšne pravice po
delu in na osnovi dela se v delovni organizaciji dobe za določeno delo.
Seveda je drugače glede tistih instituiranih pravic, ki izhajajo iz dela
kot splošne dobrine oziroma, ki so vsebovane v mednarodnih konvencijah.
Te je treba upoštevati, sicer pa je treba instituirati razmerja med
pravicami in delom na osnovi sklepov, ki jih napravijo delovne
skupnosti. Nadalje je treba instituirati organe. Marsikje se v tej zvezi
še ustavljajo ob razpravljanju, da je samoupravni postopek drag in
zapleten ter ne razvijajo samoupravnega mehanizma. Tako so
delovno-pravno materijo prenesli na delavski svet, kar deloma omogoča
tudi zakon, niso pa razumeli in razvili ostalega notranjega mehanizma
samoupravljanja.</p>
<p>Nadaljnja sporna zadeva je ureditev postopka. Glede postopkov je v
javnosti veliko razprav. Vsi tisti, ki smo kakorkoli pripravljali
koncepcije zakona, mislimo, da niso kvantitativne norme tiste, ki naj
predvsem zagotavljajo stabilnost delavca na delu in njegove pravice po
delu in na osnovi dela, temveč so postopki tisti, ki ščitijo status
delavca. V postopku, po katerem se uveljavi status, oziroma se uporabi
določena norma, mora biti zagotovljena samoupravnost in demokratičnost.
V tem pogledu je značilen prigovor, češ da so postopki dragi in da je
slabo, če se mora delavcu omogočiti navzočnost na razpravi o njegovem
statusu, da ga je treba zaslišati in podobno. Seveda je enostavnejše, če
o zadevi odločijo trije ljudje v pisarni. Vendar je vse tisto, kar sledi
takemu sklepu, desetkrat dražje, kot postopek, ki je objektiven in
upošteva vse demokratične in samoupravne elemente. Če naj novi zakon kaj
pomeni, je prav gotovo njegova najpomembnejša naloga, da na področju
delovnih razmerij zagotovi dejansko samoupraven in demokratičen
postopek. Če so v zakonu še posamezne slabosti, so po mojem mnenju prav
v tem delu.</p>
<p>Mislim, da bi morali pri uveljavljanju zakona o delovnih razmerjih
izhajati še iz ene družbene konstatacije. Kadar govorimo o delovnih
organizacijah, jih zelo pogosto idealiziramo, .kot da so to popolnoma
homogeni organizmi, v katerih se družbeni procesi ne urejajo skozi
konflikte. Vsak konflikt skušamo opredeliti kot politični, nam tuj
mezden, birokratski in podobno, če ne celo razredno sovražen. Najbrž je
precej vseh teh elementov, vendar ne bi smeli prezreti tega, da so naše
delovne organizacije dejansko homogene, da predstavljajo združeno delo,
da imajo delavci interes za skupne rezultate, da so enakopravni, da
imajo samoupravljanje, po drugi strani pa so delovne organizacije zelo
nehomogene, ker različno delo diktira različen pogled na iste probleme.
Nekvalificiran delavec gleda drugače na stroje in investicije kot
razgledan strokovni delavec, nekdo, ki dela v administraciji gleda na
proizvodni proces čisto drugače, kot pa nekdo, ki je sam v tem procesu.
Vendar ti konflikti znotraj samoupravnega dela niso razredni konflikti,
niso element zaostalosti, ampak so konflikti, ki jih poraja združeno
delo. Zato bomo morali -vedno razreševati te konflikte. Na področju
delovnih razmerij bomo morali demokracijo dejansko izvajati in ji dati
ustrezne pravne oblike ob uveljavljanju interesa združenega dela.
Namesto tega pa zdaj v tem brezpravnem oziroma manjpravnem razdobju vse
probleme predložimo delavskemu svetu ali drugim samoupravnim organom in
glasujemo, ker nimamo stvari institucionalno normativno urejenih.
Gletje, delovna skupnost z nerazgledanimi in nekvalificiranimi delavci
je neobčutljiva za nedisciplino; če bodo oni glasovali, bodo glede
nediscipline vedno tolerantni, ker ne vedo, kakšne motnje vnaša
nedisciplina v proces mehaniziranega dela. Če bi pa uslužbenci sami
sklepali o evidenci in podobnem, bi v delovni organizaciji potrebovali
še več papirja in še več administriranja, čeprav imamo že v sedanjih
razmerah predimenzionirano administracijo. To so objektivni konflikti,
konflikti, ki izhajajo iz značaja dela. Ti konflikti terjajo ureditev
odnosov, zahtevajo določene norme, urejene pristojnosti in podobno. Teh
protislovij zato ne bi smeli opredeljevati kot birokratizem, mezdno
zaostalost, polproletarstvo, razredne ostanke in podobno; to so
konflikti, ki bodo nastajali še dolgo, dokler bomo imeli tehnično
delitev dela.</p>
<p>Vsi ti problemi terjajo ureditev statusa delavca in mislim, da se bomo
morali pri izdelavi samoupravnih aktov koncentrirati predvsem na najbolj
nevralgične točke na področju delovnih razmerij. Med te štejejo vstop
na delo in izstop iz delovne organizacije, razpored na delo in nekatere
elementarne funkcionalne pravice. To je treba storiti ne le zato, ker
pravi zakon, da je treba do 8. aprila uskladiti pravilnike, ampak zato,
ker življenje ne trpi nezakonitosti. Delovne organizacije namreč ne bodo
mogle urejati delovnih razmerij, če ne bodo imele svojih samoupravnih
aktov; temeljni zakon je v glavnem načelen in je izvedljiv le ob
konkretnih aktih delovnih organizacij. Problemi, ki jih opažamo na
področju delovnih razmerij, so tako pomembni, da terjajo ustrezno pravno
ureditev in ne trpijo več nezakonitega stanja.Če bo to urejeno do 8.
aprila ali morda šele do 18. aprila, ni bistveno vprašanje, rok ni v tem
primeru najvažnejši. Za sedanje stanje smo mi vsi delno odgovorni, ker
smo se zadovoljili s tem, da so delovne organizacije reševale ta
vprašanja z začasnimi sklepi. Pokazalo se je, da tako delno in začasno
reševanje le še bolj zaostruje konflikte, namesto da bi jih reševalo.</p>
<p>Pridružujem se stališču, da je treba povečati aktivnost v tem pogledu in
jasno povedati, da ni nasprotja med zakonom in zrelostjo delavskega
samoupravljanja. Zakon temelji na samoupravljanju in ga s svoje strani
tudi podpira.</p>
<p>Pritožujemo se, da v gospodarskih organizacijah ni pravnikov, vendar
moramo pri tem upoštevati, da je bil prej obseg pravne regulative v
gospodarskih organizacijah znatno manjši in zato za pravnike ni bilo
veliko dela. V gospodarstvu smo namreč predpise predvsem izvrševali.
Seveda je vprašanje angažiranja pravnikov zelo pomembno in ga je treba
podrobno proučiti.</p>
<p>Menim, da bi se morali dejansko dogovoriti o stališču, naj se delovne
organizacije takoj lotijo urejanja najpomembnejših zadev. Poleg, tega
delovne organizacije v prihodnje ne bi smele pustiti teh vprašanj vnemar
do nekega novega zakonskega akta, ampak naj bi sproti razvijale in
izpolnjevale delovna razmerja. Strinjam se s predlogom, da se bolj kot
doslej angažirajo pri tem delu tudi ustrezne strokovne organizacije in
druge institucije. Pojavljajo se namreč zelo zapleteni strokovni pravni
problemi, pa, tudi zakon sam je rezultat visoko strokovnega dela v
jugoslovanskem merilu. Menim, da ne moremo pričakovati, da bodo statuti
in drugi samoupravni akti delovnih organizacij, ki bodo zdaj
pripravljeni in sprejeti, idealno popolni in brez napak, kajti hkrati bo
treba voditi boj za pravilne odnose v delovnih organizacijah in te
odnose tudi pravno regulirati.</p>
<p>Na koncu bi dodal še nekaj misli o tolmačenju zakona. Kot veste, je za
tolmačenje zakonov vedno pristojen organ oziroma telo, ki zakone
sprejema, v tem primeru torej Zvezna skupščina.</p>
<p>Ob določbah temeljnega zakona o delovnih razmerjih je prišlo do
različnih tolmačenj, kar je samo odsev stanja na področju pravnih ved.
Nasprotujejo si različni pogledi o tem, kaj naj posamezna zakonska norma
pomeni, medtem ko uradno tolmačenje posameznega določila zakona lahko da
samo zakonodajalec, ki je to določilo sprejel. Mislim, da ne bi smeli
dušiti različnih mnenj, ki se pojavljajo; nasprotno, ta mnenja so nam
zelo dragocena, vendar bi bilo napačno smatrati ta mnenja kot edino
pravilna in dokončna. Prav pri tem zakonu je še posebej značilno, da
pričakuje podrobnejše in konkretne rešitve od prakse. To bo obogatilo
normativno dejavnost na področju delovnih razmerij. Zato se bomo
predvsem upirali tistim mišljenjem, ki hočejo uveljaviti staro
koncepcijo delovnega razmerja kot razmerja med podjetjem in delavcem.
Vse tisto, kar naj razvija idejo samoupravnosti, bomo morali skrbno in
potrpežljivo proučevati in preizkušati v praksi, ker tukaj ne gre za
teorijo spontanosti, kot nekateri mislijo. Zakon je dal osnovne okvire;
morda so ti v nekaterih primerih res pretesni, v drugih pa morda preveč
ohlapni. Zdaj gre za kreativen prispevek organizirane družbene sile
samoupravnemu mehanizmu. Tu sedaj ne bi smeli karkoli na hitro
podvzemati, ker bi to bilo rezultat spekulativnega razmišljanja, ki še
ni v praksi potrjeno.</p>
<p>Tako mislim, da bi bilo treba gledati na ta tolmačenja in razmišljanja.
Kadar pa se upravni organi lotevajo tolmačenja zakona, prekoračujejo
svoje pristojnosti. Že nekajkrat smo na to opozorili posamezne organe in
jih bomo še nadalje, kadar bomo še dobili taka tolmačenja ter proti njim
ukrepali. Če upravni organi prekoračujejo svoja pooblastila, obstoja
nevarnost, da privedejo delovne organizacije v zmoto. Hvala lepa za
pozornost!</p>
<p>Predsednik Janez Hočevar: Naslednji govornik je poslanec Joško Saksida.</p>
<p>Joško Saksida: V razpravi želim povedati nekaj misli o mišljenjih
strokovnjakov v podjetjih, ki so sredi priprav za sprejem novih statutov
in samoupravnih aktov in o njihovem mnenju o tem, kaj od tega procesa
pričakujejo. Najprej želim poudariti, da prevladuje mnenje, ki pa ni
tako kot ga je omenil tovariš Albreht; ti ljudje namreč ne pričakujejo,
da jim bo nekdo od zunaj, denimo država ali kdo drug, uredil status, v
katerem naj živijo in delajo. Ti strokovni kadri zaupajo v svoje
samoupravne organe in pričakujejo od njih, da bodo uredili status, v
katerem naj pozneje strokovni kadri in kolektivi kot celota ustvarjajo.</p>
<p>Strokovnjaki menijo, da je zelo pozitivno, če nekdo od zunaj da pobudo,
da se materija do določenega roka uredi, ker smatrajo, da razvoj vpliva
na statute in ostale samoupravne akte. Razvoj namreč nosi v sebi vrsto
novosti, predvsem pa zahteve za zboljšanje pogojev kreativnega
ustvarjanja v podjetjih. V tem razvoju pa se ne posveča dovolj skrbi
izpopolnjevanju statutov in samoupravnih aktov ter nadaljnjem urejanju
teh odnosov. Če bi ne prišla iniciativa za organizirano urejanje te
materije do določenih rokov, bi verjetno večina podjetij zanemarila to
področje in zaradi tega tudi utrpela škodo za svoj razvoj. Skupina
strokovnih ljudi, s katerimi sem razpravljal, da dobim mnenje za to
sejo, namreč ne gleda na to, ali naj bi bil rok 8. april ali katerikoli
drug dan, temveč razmišljajo predvsem o vsebini. Razmišljajo o tem,
kakšne učinke naj bi imela ta nova akcija, ki naj bi bila pozneje
kontinuirana oziroma stalna.</p>
<p>Strokovni kadri mislijo, da je v dosedanjem procesu bilo nekaj slabosti,
na katere je treba opozoriti pri izdelavi novih statutov in drugih
samoupravnih aktov ter tako pripomoči, da se na samem začetku preprečijo
enake slabosti.</p>
<p>Po mnenju teh strokovnjakov je bila v statutu in drugih samoupravnih
aktih večkrat zapostavljena in onemogočena pobuda za boljše delo
strokovnjakov in strokovnih služb ter se je primitivno posegalo v
strokovno delo in hromila osebno odgovornost. Zaradi takih okoliščin je
precej strokovnjakov zapustilo podjetje, ki njihovega dela niso znala
ceniti in so vztrajala pri zastareli organizaciji dela. Prav ti
strokovnjaki pa so drugje dosegli znatno večje uspehe.</p>
<p>Samoupravni akti bi morali urediti ugodne pogoje za prizadevanja
strokovnjakov v korist delovne organizacije in širše skupnosti. Zaradi
tega se postavlja konkretno vprašanje: ali se lahko pričakuje, da bo v
novih statutih začrtana taka organizacija podjetja, ki bo v primerjavi z
dosedanjo dovoljevala večjo iniciativo in večjo ustvarjalno vnemo
sposobnih ljudi, in ali bodo v teh novih statutih in z novimi
samoupravnimi akti stvari urejene tako, da se bo vedelo, kakšne so
dolžnosti vsakega delavca, kaj naj kdo dela, na podlagi česa naj bo
ocenjen in kako sodeluje pri delitvi dohodka ter kako naj zagotovi svoj
osebni strokovni razvoj, razvoj službe in s tem tudi večji uspeh delovne
skupnosti? S tem pa se seveda postavlja zahteva, da je treba
individualno odgovornost v novih statutih in drugih predpisih postaviti
na prvo mesto ter s tem v zvezi omogočiti posameznikom osebni razvoj in
razvoj strokovnih služb v korist gospodarske organizacije in širše
skupnosti.</p>
<p>Drugo vprašanje, o katerem želim na kratko spregovoriti, se nanaša na
pripravljanje podatkov za organe izven gospodarskih organizacij, o čemer
so ljudje iz podjetij precej razpravljali. Po njihovem mnenju je treba v
gospodarskih organizacijah zaposlovati veliko število ljudi, da zbirajo,
urejajo in posredujejo podatke organom in institucijam izven podjetja.
Kljub temu, da to delo ne koristi gospodarskim organizacijam, morajo te
nositi precejšnje stroške. Po mnenju ljudi, ki delajo na teh delovnih
mestih, je preveč predpisov, ki obvezujejo gospodarske organizacije za
pošiljanje informacij, poročil in podatkov. To delo bi se lahko zelo
poenostavilo, če bi prišlo med tistimi, ki hočejo razne podatke, do
sporazuma v tem smislu, da bi se vsi potrebni podatki zbirali po enotnem
obrazcu na enem mestu v občini in bi bili tam na razpolago vsem
zainteresiranim organizacijam in organom. Zbiranje in urejanje podatkov
po takem enotnem obrazcu bi lahko v gospodarski organizaciji opravljala
ena sama oseba, poleg tega pa bi bili podatki veliko bolj koristni in
uporabni kot v. sedanjem neurejenem in večtirnem zbiranju.</p>
<p>Predsednik Janez Hočevar: Besedo ima dr. Ivan Kristan iz Republiškega
sveta Zveze sindikatov Slovenije.</p>
<p>Dr. Ivan Kristan: Hvala lepa! Mislim, da so govorniki pred menoj že
povedali to, kar sem imel namen reči.</p>
<p>Predsednik Janez Hočevar: Naslednji govornik je Mirko Cepič.</p>
<p>Mirko Cepič: Sodim enako.</p>
<p>Predsednik Janez Hočevar: Hvala! Zaključujem razpravo. Odbor je
pripravil predlog stališč oziroma sklepov za današnjo sejo. Ta predlog
ste dobili. Ali kdo smatra, da je potrebno ta predlog sklepov še
dopolniti? Predlaga kdo kakšno spremembo? (Ne javi se nihče.) Zeli
predsednica odbora še kaj povedati?</p>
<p>Milka Jovan: Predlagam, da se na drugi strani, kjer so našteti sklepi v
3. vrsti 1. odstavka dopolni besedilo tako, da se glasi: »naj v okviru
objektivnih možnostih takoj sprejmejo.« To bi bilo vse.</p>
<p>Predsednik Janez Hočevar: Ali se poslanci strinjajo s to pripombo? (Se
strinjajo.)</p>
<p>Ali želi še, kdo razpravljati o predlogu sklepov? (Ne.) Kdor je za
sprejem sklepov, naj prosim dvigne roko? (Vsi poslanci dvignejo roko.)
Hvala! Je kdo proti? (Nihče.) Se je kdo vzdržal? (Nihče.)</p>
<p>Ugotavljam, da je zbor soglasno sprejel predlagana stališča oziroma sklepe.</p>
<p>S tem je ta točka dnevnega reda zaključena. Zahvaljujem se vsem, ki so
sodelovali v razpravi. Poslance vprašam, ali so glede na to, da imamo na
dnevnem redu še precejšnje število točk, za nadaljevanje seje ali za
prekinitev s tem, da sejo nadaljujemo popoldne? Kdor je za to, da se
seja prekine in nadaljuje popoldne ob 16. uri, naj prosim dvigne roko!
(25 poslancev dvigne roko.) Kdo je za to, da nadaljujemo sejo? (25
poslancev dvigne roko.) Se je kdo vzdržal? (2 poslanca.)</p>
<p>Rezultat je neodločen, kaj naj naredimo? Osebno predlagam, da sejo
prekinemo in jo nadaljujemo ob pol štirih popoldne. Hvala!</p>
<p>(Seja je bila prekinjena ob 13.30 in se je nadaljevala ob 15.35.)</p>
<p>Predsednik Janez Hočevar: Prehajamo na 4. točko dnevnega reda, to je na
obravnavo in sklepanje o predlogu zakona o izvrševanju vzgojnih ukrepov.</p>
<p>Pri tej točki prisostvujeta seji tovariš Rudi Cačinovič, član Izvršnega
sveta in dr. Ljubo Bavcon, profesor Pravne fakultete Univerze v Ljubljani.</p>
<p>Predlog zakona je Skupščini SR Slovenije predložil v obravnavo Izvršni
svet, ki je za svojega predstavnika določil Nado Majcen, namestnico
republiškega sekretarja za zdravstvo in socialno varstvo in jo prosim,
da predlog zbora še ustno obrazloži.</p>
<p>Nada Majcen: Tovariš predsednik, tovarišice in tovariši poslanci!
Predlog zakona o izvrševanju vzgojnih ukrepov je bil pripravljen na
osnovi 5. in 7. člena zakona o izvrševanju kazenskih sankcij, ki
določata, da se vzgojni ukrepi in njihovo financiranje izvršuje tako,
kot to določi republiški zakon. Čeprav gre za z ustavo določeno področje
popolne zvezne zakonodaje, je zakonodajalec menil, da pomeni izvrševanje
vzgojnih ukrepov specifično področje kazensko-pravne dejavnosti, katero
je treba čimbolj približati tistim, ki se z njo ukvarjajo in pogojem, v
katerih se izvršujejo. S tem je republika obvezna, da uzakoni pozitivno
prakso, ki se je izoblikovala pri izvrševanju vzgojnih ukrepov, katere
je uvedla novela kazenskega zakonika že leta 1959 in da uredi še vedno
nerešena strokovno-metodološka in organizacijska vprašanja ter zagotovi
pravilno financiranje izvrševanja vzgojnih ukrepov.</p>
<p>Predloženi zakon, o katerem danes sklepamo, izpolnjuje omenjene
obveznosti, vendar ne le kot formalno zadovoljitev navedenih členov.
Bistvo njegovega pomena je v tem, da potrjuje in dopolnjuje politiko
našega zakonsko-pravnega sistema pri obravnavi storilcev kaznivih
dejanj. Zakon upošteva izhodišča naše kriminalistične politike in ostaja
na osnovah specifične obravnave mladih ljudi, kar pomeni v sklopu
dosedanje kazenske zakonodaje potrditev in dopolnitev preventivnega dela
na tem področju. Da se zagotovijo ta izhodišča, je bil predlog zakona o
izvrševanju vzgojnih ukrepov predmet dolgotrajnega proučevanja in
razprav v posebni komisiji za pripravo tega zakona, ki je sprejela
mnenja in stališča s sestankov 40 organov in organizacij. O njem sta
bili organizirani dve republiški in 5 bazenskih posvetovanj s
predstavniki občinskih skupščin, organov in organizacij, strokovnih
inštitutov, zavodov in društev ter posameznih strokovnjakov, ki so pri
svojem delu neposredno vezani na izvrševanje vzgojnih ukrepov ali pa se
s tem delom kakorkoli srečujejo.</p>
<p>Priprava zakona je terjala razčiščevanje mnogih načelnih družbenih in
strokovnih vprašanj in uskladitev mnenj organov pravosodja, šolstva,
notranjih zadev, socialnega varstva in nekaterih družbenih organizacij
republike in občinskih skupščin. Ob obrazložitvi zakonskega predloga bi
se dotaknila le nekaterih pomembnejših vprašanj, ki so se kot osnovna
pretresala v omenjenih organih, organizacijah in v Izvršnem svetu ter
skupščinskih odborih in ki dopolnjujejo že podano obrazložitev. Prva
skupina vprašanj zadeva predvsem vprašanja glede metod izvrševanja
vzgojnih ukrepov, njihovega obsega v zakonskem predlogu in odgovornosti
za njihovo vzdrževanje.</p>
<p>Tako, kot je vsebina do sedaj sprejetih zakonov na področju kazenskega
prava v celoti izoblikovana v navodilu, da mlad človek ni dokončno
izoblikovana osebnost, sprejema tudi ta zakon načela varstva, pomoči in
nadzorstva kot osnovno načelo, ki naj s pravilnimi metodami dela
zagotovi oblikovanje urejene osebnosti. Da se omogoči izvajanje zakona v
tem smislu, predvideva in uvaja zakon že znane metode dela, ki so jih
priporočile znanstveno strokovne institucije, kot tudi takega
strokovnjaka, ki naj s svojo izobrazbo in osebno usmerjenostjo zagotovi
pravilen postopek. Ureditev metod dela, tako v splošnih določbah, kot
tudi pri izvrševanju posameznih vzgojnih ukrepov, je bila nujna, ker
zagotavlja sistem, ki po eni strani obvezuje izvrševalce k enotno
urejenemu, organiziranemu in strokovno priznanemu delu, po drugi strani
pa na osnovi temeljnih metodoloških določb omogoča pristop k boljši
izdelavi lastnih pravnih aktov in programov dela. Pravno ureditev metod
dela pa je pomembna tudi kot oblika zaščite pri obravnavanju
mladoletnikov, katerih usode ni mogoče prepustiti subjektivnim mnenjem
in odločitvam posameznika. Ob določanju metodoloških postopkov ni bilo
mogoče zagotoviti teženj, naj bi bil to obširen, do podrobnosti
konkretiziran zakon, ker bi s tem onemogočili izvrševanje določenih
vprašanj preko statutov in drugih splošnih aktov družbeno-političnih
skupnosti, organov in zavodov, ki so neposredno odgovorni za izvrševanje
vzgojnih ukrepov. Zato so bile v zakon sprejete le tiste določbe, ki so
pravno in strokovno sprejemljive in so osnova za poglobljeno delo vseh
odgovornih.</p>
<p>Odgovornost za izvrševanje vzgojnih ukrepov je zaupana organom sodstva,
šolstva, notranjih zadev, socialnega varstva, posameznih zavodov in
drugim organom in organizacijam, katerih pomoč ti potrebujejo pri
izvrševanju te dejavnosti. Samo dejstvo, da je zelo velik del
izvrševanja vzgojnih ukrepov zaupan organom socialnega varstva, ki tudi
sicer sodelujejo v postopku z mladoletnimi storilci kaznivih dejanj od
vsega začetka obravnave mladoletnika, in se v sredstvih njihove
dejavnosti koncentrira večji del prispevkov za izvrševanje vzgojnih
ukrepov, kaže na veliko angažiranost organov socialnega varstva pri teh
nalogah. Zato zakon predvideva, da za izvrševanje tega zakona skrbi
predvsem republiški sekretariat za zdravstvo in socialno varstvo, pri
katerem naj deluje komisija, ki naj rešuje vsa skupna vprašanja, in
skrbi za koordinirano delo izvrševalcev vzgojnih ukrepov. S tem pa se ne
odvezujejo dolžnosti vsi ostali organi, ki še vedno nastopajo kot
nosilci dejavnosti pri posameznih vzgojnih ukrepih, kot tudi pri
reševanju skupnih vprašanj.</p>
<p>V drugo skupino vprašanj sodi problem financiranja izvrševanja vzgojnih
ukrepov in možnosti ter pogojev za njihovo izvrševanje. Sistem
financiranja izvrševanja vzgojnih ukrepov je zgrajen na načelu, da
nosijo stroške vzdrževanja vzgojnih ukrepov tisti, ki so po pozitivni
zakonodaji in splošnih moralno-etičnih normah odgovorni za pravilno
vzgojo in vzrejo otrok in mladine. Zato se stroški vzdrževanja vzgojnih
ukrepov delijo med starše, občinske skupščine in republiko. S tem
načinom financiranja želimo doseči zainteresiranost vseh odgovornih, da
odpravljajo vzroke nastajanja družbeno negativnih pojavov tako, da
usmerijo dosedanjo prakso v preprečevanje in omejevanje negativnih
pojavov med mladino. Vsi dosedanji izračuni namreč kažejo, da so razlike
med stroški za izvrševanje posameznih ukrepov nasproti preventivnim
vlaganjem izredno veliki in se gibljejo v razmerju 1 : 20 oziroma celo
40. Mladoletnik v vzgojnem zavodu stane na primer toliko kot 20 oziroma
40 mladoletnikov, glede na težo iztirjenosti, pod strožjim nadzorstvom.
Ali drugi primer, mladoletnik v vzgojnem zavodu stane toliko kot 47
mladoletnikov v disciplinskem centru, računajoč po podatkih
disciplinskega centra Maribor.</p>
<p>Zato zakon določa, da stroške za izvrševanje ukrepov, ki se jih izreka
osebnostno manj motenim mladoletnikov, kot je oddaja v disciplinski
center ali strožje nadzorstvo, krijejo starši in občinska skupščina. Da
se pa njihova skrb v celoti preusmeri v preprečevanje storitve kaznivih
dejanj, se jih ne odveže dolžnosti plačevanja materialnega prispevka
tudi pri zavodskih oblikah varstva, pri katerih nosijo starši in
občinske skupščine stroške oskrbe in nastanitve.</p>
<p>Stroške šolanja in drugih strokovnih služb v vzgojnih zavodih nosi
republika, ker je vsak zavod po svoji dejavnosti edini v republiki.
Velik preventivni pomen v oskrbi za mladoletnika je tudi izenačenje
financiranja vzgojno-poboljševalnega doma, ki ga je do sedaj
financirala le republika, z ostalimi vzgojnimi zavodi. Ta ukrep bo
vplival na še intenzivnejšo dejavnost občinskih organov in staršev v
smeri uveljavljanja takih ukrepov, ki izključujejo potrebo po zavodskem
varstvu. Slednje določilo bo nekoliko bolj obremenilo proračune predvsem
tistih občinskih skupščin, ki imajo večje število gojencev v
vzgojno-poboljševalnem domu. To so predvsem mestne in razvitejše občine,
kjer je število družbeno neprilagojene mladine večje in je na njihovem
območju tudi sicer nujno potrebno intenzivnejše preventivno delo.
Postavljena načela financiranja so občinske skupščine v celoti sprejele.
Skrbi jih le prevzem obveznosti v zvezi s prispevkom za gojence
vzgojno-poboljševalnih domov v letu 1966.</p>
<p>Sestanek s predstavniki tistih občinskih skupščin, ki imajo tri ali več
gojencev v vzgojno-poboljševalnem domu, pa je pokazal pripravljenost
občinskih skupščin, da z natančnim pregledom mladoletnikov v zavodih
preusmerijo načine varstva in da z drugimi primernimi ukrepi, ter v
sodelovanju republiških organov in vzgojno-poboljševalnega doma samega,
premostijo težave, ki naj bi jih to določilo povzročilo v letu 1066.</p>
<p>Nova obveznost teh občin se lahko nekoliko zmanjša s prispevki staršev.
Doslej, ko obveznost staršev ni bila zakonsko urejena, so starši
prispevali le 15 % k stroškom izvrševanja zavodskih ukrepov.</p>
<p>Po mnenju nekaterih sodnikov in na osnovi drugih ugotovitev, ki kažejo,
da vedno večje število obravnavanih mladoletnikov izhaja iz materialno
dobro stoječih družin, naj bi bil odstotek prispevka staršev pri
izvrševanju vzgojnih ukrepov višji. Po podatkih sodnika za mladoletnike
občinskega sodišča I. v Ljubljani lahko prispeva oskrbne stroške več kot
polovica staršev.</p>
<p>Ob koncu je potrebno, da se dotaknem še vprašanja, ki je bilo jedro vseh
obravnav, to je materialne baze oziroma splošnih pogojev in možnosti za
izvrševanje predloženega zakona. Pri reševanju tega vprašanja moramo
izhajati iz dejstva, da so mnoga določila predloženega zakona sestavni
del še prej sprejetih zakonov, kazenskega zakonika, zakona o kazenskem
postopku in zakona o izvrševanju kazenskih sankcij, ki jih izvajamo že
celih 6 let. Zato bi bilo napačno in do nekaterih občinskih skupščin
krivično, če bi trdili, da niso ukrenile ničesar za reševanje te
problematike. Njihova prizadevanja so se velikokrat ustavljaja pri
materialnih možnostih. Vendar zato niso bila dana z dnevnega reda in je
redka občinska skupščina v Sloveniji, ki ne bi obravnavala problemov
družbeno neprilagojenih otrok in mladine, kot posebne točke dnevnega
reda svojih zasedanj.</p>
<p>Zato je po 6 letih prizadevanj in znatnih naporih raznih organov,
organizacij in posameznikov treba ugotoviti, da je bil storjen korak
naprej, ki nas obvezuje k utrjevanju doseženih uspehov in urejanju še
odprtih vprašanj. Težak položaj predvsem socialno varstvenih služb v
nekaterih občinah, je problem, vendar tak, ki ga je treba reševati s
stališča obravnavanja socialnih služb sploh, ne samo v zvezi s tem
zakonom. Zaradi tega je začasna komisija Skupščine SR Slovenije za
ugotavljanje družbeno negativnih pojavov, ki sta jo ustanovila na skupni
seji Republiški in Organizacijsko-politični zbor, ob široki obravnavi
teh problemov marca preteklega leta, izdelala informacijo o negativnih
pojavih med mladino, ki jo je Izvršni svet dostavil občinskim skupščinam
še pred proračunsko razpravo. Obenem je začela s proučevanjem potrebnih
ukrepov in z neposrednimi stiki z občinskimi skupščinami, s katerimi je
treba razčiščevati vprašanja dela in organizacije odgovornih služb.</p>
<p>Težji je problem zavodskega varstva otrok in mladine, ki je bilo doslej
v celoti pomanjkljivo reševano. Mislim, da je utemeljena trditev, da za
nastalo situacijo v vzgojnih zavodih ni iskati vzrokov le v pomanjkanju
materialnih sredstev in nastanitvenih razmer, temveč tudi v notranji
organizaciji in delu teh zavodov ter v izboru kadra za delo v njih. Zato
sta program, ki ga je izdelala omenjena komisija in na podlagi njega
pripravljeni akcijski program Izvršnega sveta glede dela in materialnih
vlaganj v letu 1966, usmerjena v saniranje neurejenih razmer in
zagotovitev ukrepov za odpravo problemov, ki bodo deloma rešeni že v
letošnjem letu.</p>
<p>Ob reševanju problema materialne baze za izvrševanje vzgojnih ukrepov je
treba ugotoviti, da je vprašanje pomanjkanja materialnih sredstev dokaj
pereče. Vprašujem se sicer, na katerem področju tega problema ni. Vendar
ob tem ne moremo zanikati dejstva, da so vzroki za tako stanje v
nekaterih pravno neurejenih vprašanjih kot so financiranje, metode dela
in odgovornost za delo, zaradi katerih so izostali tudi tisti
organizacijski ukrepi, ki ne potrebujejo dodatnih materialnih sredstev,
omogočajo pa boljše in učinkovitejše delo kot je npr. organizacija služb
na mestnih območjih, neizdelani predpisi glede strokovnega dela in
poslovanja vzgojnih zavodov, pomanjkljiva mobilizacija in udeležba
družbenih organizacij, strokovnih društev in drugih pri reševanju teh
problemov.</p>
<p>Gibanje, ki ga je sprožila priprava zakonskega predloga, je že vplivalo
na pospešeno reševanje nekaterih pomanjkljivosti. Program dela Izvršnega
sveta in njegovih organov za leto 1966, srednjeročni program dela in
paaterialnih vlaganj na področju družbeno negativnih pojavov, ki ga
pripravlja že omenjena komisija in pripravljenost občinskih skupščin, da
s svojo dejavnostjo sodelujejo pri iskanju možnosti za reševanje teh
problemov, kar je jasno prišlo do izraza na vseh preteklih posvetovanjih
in tudi pri posvetovanju s predstavniki nekaterih bolj prizadetih
občinskih skupščin, dajejo jamstvo za bolj učinkovito reševanje
problemov s tega področja, kot je bilo obravnavano doslej.</p>
<p>Sprejetje predlaganega zakona ne bo vplivalo na spreminjanje drugih
predpisov, terjalo pa bo izredno prizadevnost pri oblikovanju statutov
in drugih splošnih aktov ter skupno aktivnost in sodelovanje republiških
organov, občinskih skupščin, strokovnih in družbenih organov ter
organizacij in ne nazadnje tudi staršev. Taka usmerjena dejavnost bo
zagotovila dosego ciljev predlaganega zakona, ki naj s preusmeritvijo v
preprečevanje družbeno negativnih pojavov pospeši splošno skrb za mlado
generacijo.</p>
<p>V imenu Izvršnega sveta predlagam zboru, da predlog zakona sprejme.</p>
<p>Predsednik Janez Hočevar: O zakonskem predlogu je dvakrat razpravljal
naš odbor za proučevanje zakonskih in drugih predlogov in prosim
njegovega predsednika, da da še ustno obrazložitev.</p>
<p>Maks Klanšek: Tovariši in tovarišice poslanci! Odbor za proučevanje
zakonskih in drugih predlogov našega zbora je o predlogu zakona o
izvrševanju vzgojnih ukrepov razpravljal na dveh sejah in to 3. in 18.
2. 1966.</p>
<p>Na prvi seji je odbor, potem ko je poslušal obrazložitev predstavnika
Iz-, vršnega sveta in po obravnavi ugotovil, da obstoje precejšnja
neskladja med ukrepi oziroma težnjami zakonskih določil na eni strani in
med pogoji za izvajanje posameznih določb zakona na drugi strani. Odbor
je ugotovil, da so možnosti za izboljšanje vzgojnih ukrepov, zlasti na
posameznih območjih, omejene, kar praktično pomeni, da se zakonska
določila ne bodo izvajala. Bili smo pred dejstvom, da sprejemamo zakon,
v čigar izvajanje nismo prepričani, oziroma čigar izvajanje je
problematično zaradi finančnih, kadrovskih in drugih vzrokov. Zaradi
tega je odbor predlog zakona na prvi seji v načelu zavrnil.</p>
<p>Obrazložitev predloga zakona ni dala po mnenju odbora niti jamstva, da
se bo predlagatelj takoj ali. pa v bližnji prihodnosti lotil vsaj nujnih
ukrepov in v najkrajšem času zagotovil vsaj začetek izvajanja zakona,
kar naj bi bilo zagotovilo za popolno ureditev tega vprašanja v
poznejšem času. Odbor je v prepričanju, da je zakon o izvrševanju
vzgojnih ukrepov potreben in v spoznanju, da tudi pozitivne norme lahko
v določeni meri pozitivno vplivajo na hitrejše reševanje in ustvarjanje
pogojev za izvajanje zakona, zahteval od predlagatelja, da predloži
program takojšnjih ukrepov, da se predvsem sanirajo nevzdržne razmere v
že obstoječih zavodih in najprej razčistijo sporna vprašanja. Kolikor bi
predlagatelj tej zahtevi ugodil, bi bil odbor pripravljen še enkrat
razpravljati o zakonskem predlogu.</p>
<p>Poslanci so v odboru spričo razmer v nekaterih vzgojnih zavodih terjali
takojšnjo in energično akcijo republiške uprave in Izvršnega sveta, saj
je bilo mnenje poslancev, da vse težave ne izvirajo iz pomanjkljivo
urejenega financiranja, temveč je dobršen del krivde za neurejenost na
tem področju posledica pomanjkanja odgovornosti in skrbi za to področje
s strani pristojnih organov,. Tak odnos je bil po mnenju odbora tembolj
neodgovoren, ker je Organizacijsko-politični zbor že lansko leto na te
razmere opozoril, ko je razpravljal o družbeno negativnih pojavih, pa se
žal od tedaj stvari niso dosti spremenile.</p>
<p>Predlagatelj je sprejel zahtevo odbora in se takoj lotil nekaterih
konkretnih ukrepov za saniranje stanja v zavodih ter s tem po mnenju
odbora zagotovil, da se bo to vprašanje dokončno uredilo in da bodo dane
možnosti za izvajanje in uporabo tega zakona. Ti ukrepi so navedeni v
materialu, ki je bil predložen za to sejo.</p>
<p>Odbor je tedaj na drugi seji ponovno razpravljal o navedeni problematiki
in ugotovil, da so z odgovorom predlagatelja in z navedbo konkretnih
ukrepov vendarle zagotovljeni pogoji za urejanje razmer na tem področju,
zato je predlog zakona tako v načelu kot tudi v posameznostih sprejet.</p>
<p>K zakonskemu predlogu bi moral povedati še to, da amandma zakonodajno-pravne komisije k 25. členu zakonskega predloga, ki se glasi: v 2. in
3. vrsti se črtajo besede »po mnenju skrbstvenega organa«, v imenu odbora
sprejemam. Amandma je naveden tudi v dodatnem poročilu
zakonodajno-pravne komisije k predlogu zakona.</p>
<p>Končno predlagam zboru, da predlog zakona o izvrševanju vzgojnih ukrepov
sprejme.</p>
<p>Predsednik Janez Hočevar: Ali želi predstavnik zakonodajno-pravne
komisije besedo? (Ne.)</p>
<p>Pričenjam razpravo. Prvi se je prijavil k razpravi Tone Florjančič.</p>
<p>Tone Florjančič: Tovarišice in tovariši poslanci! K razpravi me je
spodbudil zapisnik, narejen na občinskem sodišču v Ljubljani ob
priliki pobega treh mladoletnikov iz zavoda v Logatcu. Ta primer se mi
zdi, da najbolj drastično kaže, kakšne so danes razmere v naših vzgojnih
domovih. Trije fantje iz tega zavoda so se zatekli na sodišče po pomoč.
Dovolite mi, da za ilustracijo navedem nekaj najbolj značilnih
ugotovitev o razmerah v tem zavodu.</p>
<p>V primeru, da se gojenec želi pogovoriti s komerkoli, ga naženejo. Če je
gojenec bolan, mu upravnik ne pusti, da bi ostal v postelji, marveč mora
kljub vročici vstati in iti na delo —- često tudi v hudem mrazu in to
celo na dvorišče. Enak odnos ima v takih primerih tudi vzgojitelj.
Nedavno je zbolelo 5 gojencev, ki pa jim niso dovolili, da bi ostali v
posteljah. Eden med njimi je bil tako bolan, da je bledel, vendar ga
niso pustili k zdravniku, češ da samo simulira. Skoraj dnevno pa se
dogaja, da dežurni vzgojitelj pobere gojencem zvečer obleko, ter je
zaklene v zbornico ali v upravnikovo pisarno. Zjutraj so fantje brez
obleke in se je tako zgodilo, da nek gojenec do 10. ure ni mogel k pouku
v dopolnilni tečaj, ker ni imel obleke.</p>
<p>Mislim, da je tako kaznovanje gojencev neprimerno. Tisti gojenec, ki
svoje norme pri delu ne doseže, je kaznovan s tem, da ne dobi enega
izmed dnevnih obrokov; običajno kosila. Norme pa so tako napete, da so
skoraj nedosegljive. Gojenci morajo delati na prostem tudi v hudem mrazu
in to ne samo 8 ur, marveč po ves dan. Če kdo ugovarja, je tepen ali pa
kaznovan s tem, da ima prepoved nedeljskega izhoda, ne dobi obleke, ne
sme gledati televizije in podobno.</p>
<p>Na osnovi vsega tega gojenci predlagajo, da naj državni organi urede
razmere v tem zavodu, predvsem pa da zamenjajo sedanjo upravo. Tako je
stanje v Logatcu.</p>
<p>Tudi zapisnik o stanju v Veržeju, ki sem ga imel priložnost videti, ni
dosti boljši, le s to razliko, da so v Veržeju otroci v starosti do 15.
leta in so to vedenjsko moteni otroci. Osnovne ugotovitve komisije so:
slabi učni uspehi, ki so posledica neustreznega vzgojnega in pedagoškega
pristopa, neustrezno kaznovanje, slabi materialni pogoji zavoda nasploh
in predvsem neurejeni notranji odnosi. Ko sem se v Veržeju pogovarjal z
vzgojitelji, so mi na vse te pripombe dejali tole: Mi imamo tolikšno
prakso, da nam tovariši iz republike nimajo kaj očitati, ker niso
strokovnjaki za vzgojo takih otrok itd. Tepemo jih pač toliko, pravijo,
kolikor jih tepejo tudi v vsaki osnovni šoli. Učni uspeh pa je slabši
zato, ker se nočejo učiti. Sicer pa je naš cilj, da gojenec dobi
formalno spričevalo. Kaznujemo jih po lastnih metodah, običajno tako, da
se morajo obleči v pižame. Glede tega pa, da hodijo otroci neobuti v
nezakurjenih prostorih pravijo, da je to zaradi tega, ker otroci nočejo
obuvati copat.</p>
<p>20*</p>
<p>Zdi se mi, da so taki izgovori dokaj prozorni. To pravim zato, ker se mi
zdi, da za stanje, kakršno je danes v naših domovih, niso krive le
objektivne težave, ampak dostikrat tudi subjektivni vzroki, pri čemer se
objektivno stanje jemlje samo kot izgovor za prikrivanje napak, ki so
povzročene s slabim pedagoškim delom. Res pa je tudi, da pa imajo
opravka tudi z mnogimi objektivnimi težavami. V Veržeju konkretno že tri
leta čakajo na to, da bi zavod dobil sredstva za uvedbo centralne
kurjave in ker ni sredstev, ostajajo dnevni prostori nezakurjeni.</p>
<p>Nimam namena govoriti o vzgoji otrok, ki jo taki domovi težko
zagotovijo. O tem smo obširno govorili pred letom dni na tem zboru ter
smo sprejeli tudi nekatere zaključke. Vseeno pa bi rad ponovil nekatera
stališča oziroma jih osvetlil tako, da bo bolj jasno, kaj pravzaprav
hočem povedati.</p>
<p>Temeljno vprašanje, ki se je pojavilo z ukinitvijo okrajev, je vprašanje
vzgojnih zavodov, v katere se oddajajo mladoletni prestopniki. Po novem
zakonu iz leta 1965 je njihov položaj nejasen, saj ne spadajo v sklop
zavodov, ki jih ta zakon obravnava. Tako bi bilo z rešitvijo statusnega
vprašanja, obenem pa tudi vprašanja verifikacije teh zavodov, rešeno do
neke mere tudi vprašanje odgovornosti v teh zavodih. Sedanje razmere v
zavodih, o katerih sem pravkar govoril, kažejo, da tu ni bilo nobenega
upravnega organa, niti družbeno-politične organizacije, ki bi bila
odgovorna za ustrezno delo zavodov, obenem pa tudi ni bilo nikogar, ki
bi se ga zaradi tega lahko poklicalo na odgovornost. Samoupravljanje v
vseh teh zavodih, pa se je predvsem zaradi neustreznosti kadrov in še
nekaterih drugih večjih problemov, s katerimi se srečujejo pri svojem
delu, pokazalo za preuranjeno.</p>
<p>S predlogom zakona o izvrševanju vzgojnih ukrepov se zaradi
spremenjenega načina financiranja izvrševanje vzgojnih ukrepov nalagajo
občinam velike finančne obveznosti in to veliko večje kot so bile
doslej. Občine so bile že pred koncem leta 1965 sicer seznanjene z
osnutkom zakona, vendar bi bilo glede na to, da bo zakon sprejet šele
sedaj v novem proračunskem letu, potrebno dobiti od vseh občin, ne le
ustrezna mnenja glede novega financiranja, temveč predvsem zagotovila
ali bodo finančno sposobne prevzeti nase take obveznosti in končno tudi
odgovornosti. Poleg statusa verifikacije in financiranja zavodov pa se
pri tem že vrsto let razpravlja o stanju teh zavodov in o kadrih, ki v
teh zavodih delajo. Kljub temu, da je to vprašanje terjalo odločno
rešitev, se je vse do danes, ko so morali gojenci nekaterih zavodov sami
opozoriti javnost na svoj včasih že brezupen položaj, le premalo
ukrepalo. Sodniki za mladoletnike stoje danes resnično pred velikim
problemom, katerega tudi novi zakon o izvrševanju vzgojnih ukrepov ne
more rešiti. Imajo možnost izrekati zavodske ukrepe in jih tudi
izrekajo, ker jih pač glede na visoko stopnjo vzgojne zanemarjenosti in
teže kaznivih dejanj morajo, nimajo pa možnosti, da bi mladoletnike tudi
pošiljali v zavode, kjer naj bi se ustrezno in učinkovito prevzgajali
in šolali. Razmere v zavodih so žal takšne, da vanje sodniki, pa tudi
skrbstveni organi, mladoletnikov ne morejo mirne duše pošiljati. Vzgojno
poboljševalni dom Radeče, v katerega bi sicer lahko pošiljali le
mladoletnike, ki jim je že izrečen ukrep oddaje v vzgojno poboljševalni
dom, pa je prenatrpan.</p>
<p>Tudi lokacija domov je neustrezna. Odmaknjeni so od mest in večjih
industrijskih središč, s čimer v veliki meri odpade možnost zaposlovanja
in učenja zavodske mladine v tovarnah in delavnicah, s tem pa odpade
tudi možnost za hitrejšo in tudi uspešnejšo vključitev mladoletnika v
staro ali novo okolje po prenehanju izvrševanja vzgojnega ukrepa.
Gotovo, da za premestitev teh zavodov še v nekaj letih sredstva ne bodo
na razpolago, zato bi bilo potrebno sedanje zavode urediti tako, da
bi čimbolj ustrezali svojemu namenu-. V zavodih sedaj ni niti prostora
ne sredstev in ne kadrov, da bi odprli več sodobnejših delavnic. Danes
so v domovih le provizorične delavnice, stroke pa so takšne, da se jih
učijo mladoletniki le po sili razmer, brez kakega veselja do poklica.
Zaradi tega takoj po prestanem zavodskem ukrepu mladoletnik tak poklic
opusti in se spet znajde brez zaposlitve, zaradi česar je možnost za
povratništvo večja. Tako ostane mladoletnikovo prevzgajanje in poklicno
usmerjanje le na pol poti. Ogromna družbena sredstva za njegovo
prevzgojo pa so bila vložena zaman.</p>
<p>V sedanjih razmerah je neizvedljiva tudi diferenciacija mladoletnikov po
vzgojnih skupinah. Zaradi pomanjkanja in neustreznosti prostorov je
možna le razvrstitev po spolu in ponekod tudi po starosti, ne pa tudi po
stopnji zanemarjetnosti, teži kaznivega dejanja, psihičnih posebnostih
itd. Taka razvrstitev in nato individualna obdelava je za uspešnost
prevzgoje nujno potrebna. Danes pa so v zavodih med mladoletniki, ki so
sicer duševno zdravi, tudi defektni mladoletniki. Takih gojencev je npr.
v KPZ v Radečah po 30 do 50%, ki bi se morali prevzgajati, obenem pa
tudi zdraviti v posebnem zavodu, kakršnega v Sloveniji kljub večnim
kritikam ni. Na eni strani takšno skupno prevzgajanje gotovo vpliva na
normalne mladoletnike, po drugi strani pa tudi na defektne, ki bi bili
sicer potrebni zdravljenja. Kot za premestitev, bodo tudi za začasno
ureditev in razširitev domov potrebna velika finančna sredstva, ki pa
seveda v kratkem času ne bodo na razpolago. In čeprav bi lahko v kratkem
času ustvarili primerno število povsem novih domov in ustvarjali tako
najbolj ugodne pogoje za izvrševanje vzgojnih ukrepov, sem prepričan, da
se kljub temu to vprašanje ne bi premaknilo dosti na bolje. Samo ugodni
objektivni pogoji ne morejo biti namreč porok za uspešnost prevzgoje v
domovih, dokler ne bo rešeno vprašanje kadrov, katerih dejavnost
spravlja sedaj precej zavodov v dokaj čudno luč.</p>
<p>Navedel sem primer vzgajališča v Logatcu, za katerega je bil sprejet
sklep, da se ukine. Vzrok za tako stanje moramo iskati tako v
neprimernih prostorih, kot tudi v popolni neustreznosti vzgojnega kadra.
Ne samo v Logatcu, temveč tudi v drugih zavodih je večina pedagoškega in
vzgojnega kadra brez potrebne izobrazbe za delo z mladoletniki. Običajno
imajo ti ljudje sicer veliko volje za takšno delo, kadar pa tudi te ni,
če ni niti osnovnega občutka osebne odgovornosti, potem lahko upravičeno
dvomimo v uspeh prevzgoje, kot je v primeru Logatca bilo to dokazano.
Mimo tega pa se ti kadri veliko bolj čutijo kot da so edini, ki so
poklicani in sposobni, da razpravljalo in odločajo o metodologiji dela s
takšnimi mladoletniki.</p>
<p>Osebni dohodki vzgojnega in učnega osebja so v teh zavodih sorazmerno
nizki, stanovanjsko vprašanje skoraj povsod nerešeno in tako se le malo
sposobnih kadrov odloči za takšno delo, računajoč pri tem, da je delo z
vzgojno motenimi in delinkventnimi mladoletniki še posebno naporno in
odgovorno. Zato bi predvsem z večjo stimulacijo lahko v kratkem času
dosegli, da bi se v teh zavodih zaposlilo več sposobnih ljudi, ki vedo,
kaj je delo z mladoletniki in kaj je osebna odgovornost za njihovo
prevzgojo. S tem bi odpadle tudi neprimerne in včasih celo kaznive
oblike kaznovanja mladoletnikov, katerih se danes že vse prepogosto
poslužujejo. V daljšem razdobju pa bi mprala kadrovsko vprašanje začeti
urejati tudi ustrezna štipendijska politika, ki je bila doslej
nezadovoljiva, na kar kaže tudi nizko število slušateljev na srednjih in
visokih šolah, ki naj bi pozneje delali s tako mladino.</p>
<p>Gotovo je, da je izvrševanje vzgojnih ukrepov v zavodih samo ena izmed
oblik izvrševanja vzgojnih ukrepov in da pomenijo ti le sorazmerno
majhen del celotne problematike mladinskega prestopništva. Vsekakor je
preventivno delo z mladino področje, kateremu bo treba v bodoče
posvetiti več pozornosti. Če smo prišli tako daleč, da smo to področje
zanemarili, bomo pač morali zdraviti sedanje stanje. Prav tako pa je
gotovo, da bodo še vedno potrebni zavodi, ki jih moramo ustrezno urediti
in tako preprečiti velik del povratništva med mladino in kasneje tudi
med polnoletniki.</p>
<p>Za ureditev razmer pri izvrševanju vzgojnih ukrepov sprejemamo danes
zakon o izvrševanju vzgojnih ukrepov. Jasno je, da je tak zakon
potreben, saj to področje pri nas še ni urejeno z ustreznimi normami, ki
bi res lahko zagotavljale enotno izvrševanje vzgojnih ukrepov. Pri tem
pa se postavlja vprašanje, ali lahko že sam zakon, ki končno lahko samo
načelno ureja to področje, zagotovi uspešno izvrševanje vzgojnih
ukrepov. Glede na nerešeno vprašanje statusa financiranja, predvsem pa
stanja zavodov in njihovih kadrov, lahko ugotovimo, da so realne
možnosti za takojšnje izvajanje zakona v danih razmerah minimalne. Glede
določil zakona, ki se nanašajo na delo sodišč v zvezi z reševanjem
vzgojnih ukrepov in tudi glede na disciplinske ukrepe ter ukrepe
strožjega nadzorstva je zakon še izvedljiv. Ne moremo pa tega reči tudi
za določila, ki urejajo izvrševanje zavodskih ukrepov. Vsi že omenjeni
neurejeni problemi v zavodih upravičeno vsiljujejo vprašanje, ali se bo
novi zakon sploh lahko uspešno izvajal ali pa bo le nova deklaracija, od
katere si lahko le malo obetamo.</p>
<p>Tovarišice in tovariši! Obširno sem govoril o teh vprašanjih zato, ker
se mi je zgodilo, da sem pred dvema letoma, ko sem o tem govoril s
tovariši, ki so za to odgovorni in jih opozoril na nemogoče razmere v
Logatcu, dobil odgovor, da sem naiven in sentimentalen. Danes
ugotavljam, da sem bil res naiven v tem smislu, ker sem verjel, da se
bodo problemi, ki sem jih navedel, odpravili, ko vidim, da so se,
namesto da bi se reševali, le zaostrili.</p>
<p>Spričo vsega tega naj mi bo dovoljeno, tovariš predsednik, da postavim
naši začasni komisiji in tudi ustreznim republiškim organom naslednje
vprašanje:</p>
<p>Kdo in kaj zagotavlja, da se bo zakon o izvrševanju vzgojnih ukrepov v
praksi dosledno izvajal, če vemo, da se zakonske norme tudi doslej niso
upoštevale? Kaj je storila komisija v letu dni od svoje postavitve,
kakšne ukrepe je podvzela, da se slabosti, ugotovljene marca lanskega
leta, odpravijo, kolikorkrat se je sestala, kaj je ugotovila in kakšen
je njen program dela? Kdo je odgovoren za še vedno neurejen finančni in
pedagoški status vzgojnih domov, in končno ali ni le ukinjen vzgojni
dom, kot je bil to primer v Logatcu, niso pa tudi odstranjeni vzroki, ki
so privedli do takšnega stanja. Kaj je s tistimi, ki so zanemarili svoje
osnovne človeške, pedagoške in vzgojne dolžnosti? Ali ne bomo za vse to
zopet iskali vzrokov pri nevzgojenih otrocih in objektivnem stanju?
Hvala lepa!</p>
<p>Predsednik Janez Hočevar: Naslednja govornica je poslanka Lokar-Gasparijeva.</p>
<p>Breda Lokar: Tovarišice poslanke in tovariši poslanci! Z obravnavanim
zakonom se po pooblastilu zveznega zakona o izvrševanju kazenskih
sankcij pravno ureja izvrševanje vzgojnih ukrepov v naši republiki.
Predlog zakona izhaja iz dosedanje prakse in ne prinaša bistvenih
novosti. Kljub temu pa se v zvezi z izvajanjem tega zakona pojavljajo
določena vprašanja, katerih resnost in pomembnost zahtevata posebnega
poudarka in ki so ozko povezana z vsebino dela vzgojnih zavodov.</p>
<p>Že razprave v skupščinskih odborih so opozorile na nekatere probleme v
zvezi s financiranjem in kadrovsko zasedbo v zavodih, ki se ukvarjajo s
prevzgojo neprilagojene mladine. Pojavljajo pa se še drugi tehtni
pomisleki v zvezi z izvajanjem zakona, ki niso le občasni ali trenutni.
Iz razgovorov s praktiki, ki delajo na področju mladinske prevzgoje,
povzemam ugotovitev, da so pri nas uspehi take prevzgoje znatno
premajhni, da bi lahko govorili o kakšnem pomembnejšem uspehu. Ta
ugotovitev ni nova in bi zato lahko pričakovali, da so se odgovorni
organi z vso resnostjo lotili strokovnega proučevanja rezultatov
prevzgoje delinkventne mladine, da so pripravljene ustrezne analize, ki
kažejo, da je koncept in sistem take prevzgoje pravilen. Vendar še
sedaj, ko sprejemamo zakon, ni znano in proučeno, kakšni so dosedanji
rezultati in obstoječi sistem prevzgoje. Zato mi dovolite, da izrazim
pomislek tudi o samem konceptu prevzgoje, ki ga vsebuje zakon, ker se mi
zdi, da ta koncept ni rezultat strokovnega proučevanja, temveč izraz
nekega trenutnega stanja, ki bi ga zaradi tega lahko označili kot
stihijskega. Zato mislim, da se v bodoče organ, ki mu je poverjeno
izvajanje zakona, ne bo mogel omejiti samo na golo izvajanje zakona,
temveč bo moral pri svojem proučevanju poseči iz okvira zakona in
sistema, ki ga zakon vzpostavlja. Naloga tega organa naj bo torej tudi
proučevanje drugih konceptov in sistemov, ki se v tujini ponekod že
uspešno uveljavljajo.</p>
<p>Ni skrivnost, da je prevzgojni postopek v naših vzgojnih zavodih
sorazmerno drag, če ga primerjamo s postopki v državah, kjer je sistem
prevzgoje boljši od našega. Medtem ko daje družba za vzgojene otroke
letno okrog 100 000 dinarjev za posameznega otroka, daje za vzgojo
neprilagojenega otroka letno tudi do 2 milijona din. Tudi če s tega
vidika primerjamo uspehe prevzgoje, lahko ugotovimo, da so v očitnem
nesorazmerju z vloženimi sredstvi. Pri tem pa se mi zdi pomembna
ugotovitev, da ni nikakršnih podatkov, iz katerih bi lahko ugotovili,
kaj otrokom za ta denar v vzgojnih zavodih nudimo. Nekateri ugotavljajo,
da stane šolanje in vzgoja neprilagojene mladine v dijaških domovih
ponekom tudi štirikrat manj kot v vzgojnih zavodih. Zato so skrbstveni
organi nekaterih občin že poprej pošiljali neprilagojeno mladino
potrebno prevzgoje v dijaške domove in domove učencev v gospodarstvu,
kljub temu, da za to do sedaj ni bilo pravne osnove. Kljub občutno
nižjim stroškom obstoji upanje, da bo uspeh prevzgoje v teh domovih
boljši kot v posebnih zavodih, ker je tu okolje za mladoletnega
prestopnika ugodnejše.</p>
<p>Zaradi tega sem prepričana, da je potrebno tudi s tega vidika prenehati
s sedanjo prakso, zaradi katere je prišlo do družbene intervencije šele
tedaj, ko je situacija postala nevzdržna. Take občasne intervencije,
pravzaprav sankcije, ne bi bile potrebne, če bi bila strokovna kontrola
sistematična in bi se ne omejila samo na posamezne zavode. Kdo nam lahko
zagotovi, da je stanje v drugih zavodih bistveno boljše kot je bilo v
Logatcu, saj za to nimamo nikakršnih zadovoljivih dokazov. Zato je
dvomljivo, ali lahko z vso upravičenostjo zahtevamo povečanje sredstev
za delo posebnih vzgojnih zavodov, ko pa ne moremo zagotoviti, da bodo
ta sredstva prinesla določen uspeh, oziroma vsaj to, da bodo racionalno
trošena.</p>
<p>Posebno vprašanje je kadrovsko vprašanje. Ugotavljamo, da strokovnega
kadra za delo v vzgojnih zavodih primanjkuje, zato bi bilo potrebno
raziskati vzroke, zaradi katerih se absolventi in diplomanti te
usmerjenosti ne zaposle v vzgojnih zavodih. Nekateri .podatki kažejo, da
so strokovno usposobljeni delavci zapuščali delo v teh zavodih, morda ne
samo zaradi slabih materialnih pogojev. Vprašanje je tudi, ali obstoji
strokovni koncept za sistemizacijo delovnih mest v teh zavodih; tak
koncept, ki bi ustrezal sodobnim zahtevam prevzgoje in bi bi nudil večja
jamstva za boljši delovni uspeh. Za tak koncept o profilu kadrov, ki jih
potrebujemo, pa so potrebne ustrezne strokovne analize in na njihovi
podlagi izdelan vzgojni program, ki ga pa sedaj nimamo. Seveda ne moremo
govoriti o obstoju vzgojnega programa tedaj, če ima tak program le kak
posamezni zavod in če je tak ad hoc program rezultat skromnih
objektivnih in subjektivnih možnosti tega zavoda.</p>
<p>S to kratko diskusijo sem hotela opozoriti na to, da se s sprejetjem
zakona sistematično delo šele pričenja. Ker je nujno, da v tern pogledu
izboljšamo delo, bi želela poudariti svojo željo, da naš zbor posveti
tej problematiki v bodoče še več pozornosti in da v določenem času po
sprejetju zakona obravnava stanje na področju prevzgojevanja
nevzgojene mladine, o čemer naj bi poročal republiški organ, zadolžen za
izvajanje zakona.</p>
<p>Predsednik Janez Hočevar: Besedo ima dr. Ljubo Bavcon, profesor pravne
fakultete Univerze v Ljubljani.</p>
<p>Dr. Ljubo Bavcon: Tovariš predsednik, tovarišice in tovariši poslanci!
Priznam, da sem v zadregi, ali naj vam sprejem tega zakona priporočim
ali odsvetujem.</p>
<p>Po eni strani mi je jasno, da je zakon treba sprejeti. Po drugi strani
pa se sprašujem, kaj tale zakon sploh ureja, in ali ureja tiste bistvene
probleme, ki so jih že govorniki pred menoj omenili in ki so tudi sicer
na tem področju znani. Menim, da je zakon treba sprejeti:</p>
<p>1. zaradi tega, da bi izvrševanje vzgojnih ukrepov po dolgih letih
družbene ilegalnosti prišlo v legalo, da bi postalo družbeno priznana
dejavnost;</p>
<p>2. zaradi tega, da bi nekatere stvari postale obveznost v tej družbi, da
bi to ne bilo več prepuščeno samovolji, anarhiji in dobri, zlasti pa
slabi volji nekaterih ljudi, ki niso imeli nobenega smisla za to
vprašanje in</p>
<p>3. mislim, da je ta zakon kljub vsemu treba sprejeti, da bi končno
vendarle določili, kdo je resnično pristojen in tudi odgovoren za to
področje družbene dejavnosti.</p>
<p>To so torej razlogi, zaradi katerih mislim, da bi bilo prav, če bi z
vsemi pripombami, ki smo jih že slišali, zakon danes sprejeli, toda le
kot začasno rešitev, ki obvezuje, da bi bilo treba najti načelno boljše
in pravilnejše rešitve za ureditev tega vprašanja in tega področja sploh.</p>
<p>In prav zaradi tega mi dovolite, da povem tudi, zakaj se pravzaprav
sprašujem, kaj ta zakon sploh ureja, oziroma ali ureja bistvene, sedaj
odprte in nerešene probleme.</p>
<p>V današnji debati je bilo že ugotovljeno, da predlog zakona pač povzema
obstoječe stanje in ga fiksira; to obstoječe stanje pa je tisto, ki
terja globlje spremembe.</p>
<p>Prva karakteristika obstoječega stanja na področju vzgojnih ukrepov, če
ga pogledam v celoti, je pravzaprav v veliki nejasnosti, neurejenosti in
neenotnosti sistema vzgojnih ukrepov. Očitno se mi zdi, da bi moralo
biti izvrševanje vzgojnih ukrepov po svoji vsebini enotna in strokovno
utemeljena celota. V njej bi se smel uveljavljati en sam in edini
interes in to je prevzgoja in socializacija motenega mladoletnika. Vse
drugo se mora temu interesu po moji presoji podrediti.</p>
<p>Zdaj je ta dejavnost razmetana med socialno varstvo, šolstvo, notranje
zadeve in občine, pa še med samostojne vzgojne zavode, v katere so še
tako potrebni in v družbenem interesu mladoletnikov utemeljeni posegi od
zunaj, skrajno zapleteni in skrajno težki.</p>
<p>Naj povem, da je komisija za posebno šolstvo od leta 1961 dalje
postavljala na dnevni red vprašanje enotnega in enotno tretiranega
sistema vzgojnih ukrepov. Naj omenim, da sem sam v neki razpravi v tej
Skupščini, pred razpravo o problemih družbeno negativnih pojavov
opozoril na to, da so vzgojni ukrepi in prevzgajanje mladoletnikov,
silno nežen cvet, ki bi ga morali gojiti in zalivati, ne pa z njim
ravnati kar povprek kakor z vsakršno drugo dejavnostjo, brez
diferenciranosti in zaslepljeno uveljavljati na tem področju nekatere
principe, ki so se v praksi pokazali kot neizvedljivi.</p>
<p>To vprašanje smo, kot rečeno, načenjali neštetokrat, vendar smo v
najboljšem primeru naleteli na gluha ušesa, sicer pa na očitke, da se
zavzemamo za centralizem. In vendar je v materialu, ki vam je bil
predložen za sejo, ugotovljeno, da vzgojno-poboljševalni dom v Radečah
pravzaprav bolje deluje kot drugi zavodi. To trditev bi do neke meje
podprl, kajti tudi glede vzgojnega zavoda v Radečah je treba imeti
določene pridržke. Vendar je dejstvo, da je ta zavod do neke mere
urejen, da se ve, kdo je zanj odgovoren, je stabilno financiran in
zaradi tega boljši kot so drugi. Opozarjam pa na to, da je v vzgojno
poboljševalnem domu v Radečah po zadnjih poročilih danes že 208 gojencev
in lahko pričakujemo — podatek je od predvčerajšnjim — da jih bo jutri
že verjetno 210.</p>
<p>Sestavijalci predloga tega zakona so prav zaradi tega, da bi vsaj
odprli vprašanje enotnega obravnavanja tega področja, v 3. členu
predloga dejali: Za izvrševanje tega zakona skrbi Republiški sekretariat
za zdravstvo in socialno varstvo. Toda zakonodajno-pravna komisija je
celo ta skromni, a vendar obetajoč poskus, da bi stvari uredili po
pameti, zavrnila, češ da za izvajanje tega zakona ni izključno odgovoren
republiški sekretariat za zdravstvo in socialno varstvo, temveč tudi
republiški sekretariat za notranje zadeve, za kulturo in prosveto, pa
tudi občine in da je treba torej prvi odstavek 3. člena preprosto črtati.</p>
<p>Tovariši poslanci, predlagal bi vam, da ta predlog zakonodajno-pravne
komisije kar najbolj odločno zavrnete in s tem omogočite, da se vendarle
postavi nekoga, ki bo izključno odgovoren za to področje, seveda s
sodelovanjem drugih, gre torej za odgovornost.</p>
<p>Omenjena nejasna izhodišča imajo seveda vrsto posledic. Naj omenim samo
nekatere med njimi. Te so seveda tudi takšne, ki bi jih ta zakon ne
mogel urediti; na primer vprašanje kadrov. Res je tovariši, da je s
kadri v zavodih težava in ne samo v zavodih, tudi na celotnem področju,
s katerimi imamo opraviti. Vemp tudi, da ti kadri nimajo ustrezne izobrazbe.</p>
<p>V tej zadevi bi rad, ne da bi branil in ne da bi hotel kakorkoli
zagovarjati surove in grobe metode, vendarle postavil tole vprašanje:
ali res mislite, da je mogoče od nekoga, ki nima pojma o tem, kako je
treba vzgajati motenega mladoletnika, ki pa zna učiti normalnega otroka,
zahtevati, da naj kar nenadoma, po intuitivni pameti zna vzgajati
motenega mladoletnika, za katerega vam bodo psihologi in psihiatri
včasih rekli, da se ne da nič napraviti? Ne branim jih, vendar mislim,
da je zaradi dosedanje, tako rekoč, popolne zapuščenosti tega področja
prišlo do tega, da so se v delo na tem področju deloma zatekali tudi
neustrezni ljudje.</p>
<p>Najprej moram povedati, da so obtožbe, ki so brez preverjanja prišle v
list Mladino, močno pretirane, prenapete in tudi neresnične. In vendar
podpiram zunanjo intervencijo zaradi tega, ker so strokovno nesposobni
in nekateri tudi človeško neprimerni ljudje v tem zavodu ustvarili v
resnici grobo, mrzlo, surovo in nevzgojeno ozračje. K vprašanju kadrov,
k vprašanju njihove stimulacije, njihovega štipendiranja in njihove
človeške kvalitete pri vzgajanju takšne mladine se bo treba verjetno še
enkrat povrniti.</p>
<p>Naslednje vprašanje je financiranje. Če se strinjamo s tem, da je
dejavnost, ki jo obravnavamo, celota in to od disciplinskega ukrepa
preko strožjega nadzorstva do zavodskega ukrepa, potem bi se morala ta
celota po moji skromni presoji, tudi enotno financirati. Namesto, da bi
to vprašanje logično uredili, smo sedaj še v vzgojnem domu v Radečah
ustoličili režim, ki je žal, oprostite, svojo nesposobnost pokazal že v
dosedanji praksi. Pri tem smo edini v Jugoslaviji, ki je tako ravnal,
kajti nobena druga republika ni svojega vzgojnega poboljševalnega doma
podredila sistemu financiranja, ki je v praksi pokazal svojo nesposobnost.</p>
<p>Ne razumem, kako je mogoče mirne vesti in z zakonom cementirati sistem,
ki ne daje nobenih garancij za uspeh in to celo za mladoletnike, medtem
ko je za polnoletne obsojence, kot ste nekateri videli na lastne oči ali
pa po televiziji, poskrbljeno za enotno, stabilno in razmeroma
zadovoljivo financiranje.</p>
<p>Obrazložitev k zakonu nam namesto tega ponuja tolažbo, ki ji lahko
verjamemo in ki je seveda v principu pravilna, češ da bo sedaj več
razumevanja in sredstev za prevencijo. Verjemite, da bi bil izredno
vesel, če bo to res, da bodo sredstva zaradi tega zakona in ukrepov, ki
jih ob njem predvideva Izvršni svet, zagotovljena v večji meri za
področje prevencije, za otroško varstvo itd. Bojim se le, da so ta
pričakovanja kljub temu nekoliko naivna.</p>
<p>Naslednje vprašanje je graditev omrežja zavodov za prevzgojo. Znano je,
da se za pojmom delinkventnosti pri mladoletnikih skrivajo različne
motnje, osebnostne in duševne. Trenutno še nimamo možnosti diferencirati
mladoletnikov po motnjah — o tem ste danes že razpravljali. Vedel bi
samo rad, kako bi se ob sedaj veljavnih splošnih načelih in zakonskih
predpisih dalo ustanoviti kakšen nov zavod za motene mladoletnike, da
pri tem o vprašanju sredstev sploh ne govorim. Občine niso
zainteresirane, saj bi ta zavod imel kapaciteto od 50 do 70 gojencev, se
pravi, povprečno po enega gojenca iz vsake občine v Sloveniji, republika
pa lahko postane ustanovitelj takšnemu zavodu samo z zakonom. In vendar
mislim, da bo treba v bližnji prihodnosti izkoristiti pooblastilo
.zakona o ukinitvi okrajev, ki pravi, da prehajajo zavodi, kj so na
območju določene občine, v pristojnost občine, razen v primerih, kadar
republika z zakonom to drugače določi. Mislim, da bo treba to
pooblastilo kmalu izkoristiti.</p>
<p>Eno izmed vprašanj v tej zvezi je tudi tole: disciplinske centre, pravi
zakon, lahko ustanavljajo tudi družbene organizacije. Kolikor so, če sem
pravilno informiran, predstavniki družbenih organizacij, ko so o tem
govorili</p>
<p>v Zvezni skupščini ob sprejemanju zakona o vzgojnih ukrepih, sami načeli
to vprašanje, se vprašam, kaj imamo mi opraviti z vzgojnimi ukrepi. In
vendar je ta formulacija, čeprav je ostalgi tudi v zakonu o izvrševanju
kazenskih sankcij, prišla tudi v naš predlog zakona. Vse, kar je tu
povedano, ima najhujše posledice za vzgojne zavode. Namesto, da bi
stvari urejali, moramo včasih poslušati teze o tem, da se je zavodsko
prevzgajanje pokazalo kot neuspešno in da ga je treba zamenjati s
kakšnimi drugimi ukrepi, npr. z oddajo v tujo družino. Trdim, da se ni
kompromitirala zavodska prevzgoja kot takšna, ampak da se je
kompromitirala takšna zavodska vzgoja, kakršno imamo pri nas v zadnjih
15 letih.</p>
<p>V zavod oddajajo sodišča in organi socialnega varstva najbolj
zavožene-mladoletnike. Ideja o oddaji v tuje družine je pravzaprav samo
tolažba spričo težav, pred katerimi stojimo v organizacijskih in v
finančnih vprašanjih, čeprav je res, da .niti pri nas in ne v svetu,
vzgojne in terapevtične metode takšnih mladoletnikov trenutno še niso
dognane do takšne mere, da bi jih lahko koristno uporabili. Tu stojimo
pred problemi, pred katerimi stoji, samo za primerjavo, tudi medicina na
področju psihiatrije. Toda pri tem se po mojem mnenju pogostokrat izhaja
iz napačne predpostavke, da je vedenjsko in osebnostno moteni
mladoletnik, ki je zakrivil kaznivo dejanje, v bistvu normalen otrok, ki
se lahko odda celo v splošen internat ali dijaški dom in, da so spričo
tega tudi vzgojni zavodi neke vrste internati. To pa žal ni res. V
zavod, kot sem že rekel, oddajajo mladoletnike zaradi tega, ker
nenormalno reagirajo na okolje. Vzemimo primer, ko mladoletnik razbije
naenkrat 48 okenskih stekel, potem pa toži, da mu sneg pada skozi okno
na posteljo. Ali pa na primer: potrga dvakrat v enem letu vse kljuke,
kar jih je v vzgojnem zavodu ali obleko in potem toži, da nima obleke in
podobno. Skratka, to so mladoletniki, ki so prišli v zavod ravno zato,
ker jih okolje, šola, starši itd. niso mogli več obvladati z običajnimi,
normalnimi človeku dostopnimi vzgojnimi metodami.</p>
<p>Očitno je, da brez zavodov ne bo šlo, vendar morajo zavodi, ki bi jih
morali imeti, biti resnično človeško pravilno zasedeni in potem bi ne
bili pomaknjeni nekam na rob, tudi geografsko, če hočete za simbol,
na rob družbe, kjer naj se ukvarjajo z njimi bolj ali manj družbeno
obrobni, vzgojitelji.</p>
<p>Tovariši, to je vse, kar sem hotel povedati v zvezi s tem zakonom. To so
pravzaprav problemi, ki bi jih bilo treba urediti in ki sedaj niso
urejeni. Teh problemov je seveda veliko in tudi niso rešljivi na enkrat,
kot tudi vprašanje vzgojnih metod ni rešljivo na enkrat. Zaradi tega si
morda kljub kritičnemu odnosu do tega predloga smem dovoliti, da vam na
koncu ponovim začetni predlog, da sprejmete ta zakon iz razlogov, ki sem
jih v. začetku navedel.</p>
<p>Predsednik Janez Hočevar: Naslednji govornik je poslanec Geza Bačič.</p>
<p>Geza Bačič: Tovarišice in tovariši poslanci! Nedvomno nam neurejene
razmere v vzgojnih domovih in zaskrbljujoči podatki o naraščanju
mladinskega prestopništva resno kažejo, kako temeljito je treba
obravnavati to problematiko prav ob sprejemanju zakona o izvrševanju
vzgojnih ukrepov.</p>
<p>Materiali, ki smo jih prejeli, ugotavljajo neurejene razmere v nekaterih
vzgojnih zavodih. Ugotavljajo celo nekatere vzroke, predvsem slabo
kadrovsko zasedbo in neurejene materialne razm,ere. A predlagatelji
zakona premalo konkretno dokazujejo, da se bo stanje v najkrajšem času
izboljšalo, čeprav je ponovno pojasnilo Izvršnega sveta nekoliko
izčrpneje. Gotovo drži, da je zanemarjanje problema mladinskega
prestopništva pogojevalo tudi dosedanje neurejeno financiranje.
Predlagani novi način plačevanja stroškov pri vzgoji mladoletnih
delinkventov v vzgojnih zavodih bo dal pozitivne rezultate, tako piše v
materialih, v kar pa sam nisem prepričan. Občinske skupščine naj bi
postale bolj zainteresirane za pospešeno preventivno dejavnost na
področju varstva, čeprav se po tem pojavlja vprašanje, če so občine
ekonomsko sposobne, da sedaj, v tej situaciji, dejansko prevzemajo vse
te nove obveznosti. Naš cilj mora biti, da že v prvih začetkih odpravimo
znake družbene neprilagojenosti otroka, zaradi česar je nujno pospešiti
preventivno dejavnost.</p>
<p>Delo z mladoletniki se mora torej pričeti že tedaj, ko se pojavijo prvi
znaki vzgojne in moralne ogroženosti, to pa zahteva poglobljeno socialno
delo. Za takšno delo pa bodo morale im,eti občinske skupščine več
strokovnega kadra, toda ne samo več, ampak predvsem kvalitetnejši
strokovni kader, predvsem socialne delavce. Vendar pa nam samo
izboljšani materialni pogoji in večje število strokovnega kadra ne bodo
prinesli zaželenih uspehov. Potrebno bo najti tudi primerne nove oblike
in metode dela s prevzeto mladino ter na vsak način izboljšati odnose
med vzgojitelji ter mladoletniki. Problematike mladinskega prestopništva
torej prav gotovo ne bo rešil samo predlagani zakon o vzgojnih ukrepih,
saj je za pravilno reševanje teh vprašanj življenjsko zainteresirana vsa
družba, toda žal to več let samo ponavljamo.</p>
<p>Dogodki v vzgojnem; domu v Logatcu, ki so v zadnjem času pretresli našo
javnost, nam kažejo še nekatere druge stvari. Zanimivo pa je ob tem
dejstvo, da so gojenci in mladinci sami opozarjali in javljali razmere v
domu ter napake vzgojnega kadra. Mnogi, ki so bili poklicani, da
obravnavajo takšne pojave in razmere ter vplivajo na njih rešitev, pa so
le razpravljali, dolgo analizirali in ugotavljali. Niso pa vse do
zadnjih trenutkov ukrenili ničesar konkretnega za rešitev teh vprašanj.
Ali nam je res tako malo mar za vzgojo teh mladih ljudi, čeprav smo za
njihovo življenje in vzgojo odgovorni? In, ali nismo o podobnih
problemih že večkrat razpravljali, pa še vedno ni določenega uspeha?
Skoraj ima človek občutek, da v Logatcu nimajo pravega programa
vzgojnega dela, ker sicer ne bi mogle priti v javnost pretresljive
izpovedi gojencev: pretepajo nas, za kazen ne dajo jesti, ne dobimo
nagrad za opravljeno delo itd. Zato je sicer pravilen sklep republiškega
sekretariata, ki je proučil razmere in rešil kadrovske in ostale
probleme v tem zavodu. Vendar pa se sprašujemo, ali je dovolj, da bomo
gojence premestili v drug zavod, ki je že sedaj prenatrpan. Ob tem se je
treba vprašati tudi to, ali je dosti boljše stanje v vseh ostalih
vzgojnih domovih v Sloveniji. Kolikor so nam danes stvari znane, so
neurejene razmere tudi v vzgojnem domu v Veržeju.</p>
<p>Ne želim se temeljiteje spuščati v analizo razmer, hotel bi omeniti le
nekaj stvari, ki so dokazane in potrebne takojšnje proučitve. Ne bi
želel tudi ponavljati stvari, ki jih je omenil že tovariš Florjančič.
Odnosi med vzgojitelji v domu so nezdravi, nemoralni in pojavljajo se
močna in neprestana trenja med vzgojnim kadrom. Vsi ti odnosi vplivajo
na vzgojno delo v domu. Pobegi gojencev so na primer zelo pogosti in v
zadnjem času presegajo število 50. Da bi vzgojitelji učvrstili
disciplino v domu in preprečili pobege, se večkrat poslužujejo
nevzgojnih metod. Tako niso redke telesne kazni, odvzemanje obrokov
hrane, opravljanje težjih del, zasramovanje na različne načine itd. Ali
lahko prevzgojimo mladoletnika, če ga z delom kaznujemo, namiesto, da bi
ga z delom vzgajali? Načrtnega vzgojnega dela prav gotovo tudi ta zavod
nima. Zavedam se, da delo v vzgojnih domovih ni lahko, da zahteva od
vzgojnega kadra veliko napora in truda, a obenem priznajmo, da smo vsi,
in na prvem mestu prav vzgojitelji, odgovorni, da vzgajamo mlade ljudi v
socialistično osebnost.</p>
<p>Predlagam tedaj:</p>
<p>1. da odgovorni republiški organi proučijo razmere v vseh domovih in
pripravijo ustrezno rešitev za zboljšanje sedanjega stanja;</p>
<p>2. da prav tako ti organi sproti spremljajo in vplivajo na razmere v
vzgojnih domovih v Sloveniji.</p>
<p>Predsednik Janez Hočevar: Kot zadnja govornica je prijavljena poslanka
Vladka Jan.</p>
<p>Vladka Jan: Spoštovani tovariš predsednik, tovarišice in tovariši
poslanci! V svojih izvajanjih ne nameravam izpodkopavati objektivne
vrednosti zakona o izvrševanju vzgojnih ukrepov, ampak želim nakazati le
nekatere najakutnejše probleme, ki so danes opazni ob izvrševanju
vzgojnih ukrepov zoper mladoletne prestopnike. Sodbe naslanjam na
mnenje, ki jih je izoblikovalo posvetovanje o delinkvenci mladoletnikov
v Skofji Loki in so jih posredovali strokovnjaki zadevnega delovnega
področja.</p>
<p>Zakon sprejemamo v času, ki zaradi izbruhov najakutnejših problemov v
nekaterih naših vzgojnih domovih ni najprimernejši. Prav to pa bo morda
lahko osvetlilo vse bolj naraščajoči razmah prestopnikov,
prestopnikov-povratnikov, beguncev iz vzgojnih domov itd. Vsi alarmni
signali v otrokovih vedenjskih motnjah, motnjah pri učenju, skaljenih
odnosih do razredne skupnosti, učitelja, razrednega ali delovnega
kolektiva, staršev, so zatajili. Saj se ne moremo pohvaliti, da bi naše
vzgojne ustanove bile sposobne strokovno spopasti se s problematičnimi
učenci. Starši, večkrat opravičujoč se s preobremenjenostjo in z
zaposlitvijo, prelagajo delo, ki bi moralo biti opravljeno v družini, na
ramena šole, te pa bremeni in docela zaposli vedno odgovornejši
izobraževalni proces, da se z vzgojo iztirjenih ne more ukvarjati.
Zahteva po psihologih in posvetovalnih delavcih ob vse preskromnih
proračunskih sredstvih še ni našla odmeva. Iz vedenjsko motnega,
neprilagojenega otroka, do delomrzneža, raste pred nami jutrišnji
prestopnik, ki si bo celo oddahnil, ko ga bodo vendarle zasačili pri
prestopku, saj se bodo takrat morda prvič v njegovem življenju vprašali,
ne samo da je z njim nekaj narobe, ampak tudi zakaj je z njim tako.
Vigojna zanemarjenost otrok je tesno povezana z neurejenostjo družin in
z nevzgojenostjo staršev. Vsem tem preventivnim ukrepom pa posvečamo
tako malo pozornosti. Vse prevečkrat slišimo ogorčene glasove
zagovornikov drastičnih ukrepov in sodbe, naj vendarle že kruteje
obračunamo s temi kršilci reda, razbojniki in potepini. Nerazsodna so
taka mnenja, prav tako pa ni opravičljivo, da puščamo času čas, ki naj
bi zacelil, česar ne more popraviti več desetletij napornega vzgojnega dela.</p>
<p>Naj tovariše poslance opozorim, da ni le nerazgledanost kriva takemu
stanju. Marsikje si subjektivne sile že zastavljajo naloge, načrtujejo
delo, dobra volja pa se razblinja, ker ni denarja za tovrstno dejavnost,
za financiranje strokovnjakov ipd. Problem se rojeva ob formiranju
občinskih proračunskih sredstev. Priznati moramo, da za dodeljevanje
dopolnilnih sredstev šibkejšim občinam ni priznanih formiranih
kriterijev. Lahko bi dejali da so ti kriteriji bolj slučajni, zato pa
lahko govorimo o močni ogroženosti financiranja omenjenih prizadevanj v
nerazvitih občinah. Dejavnosti pa ni mogoče izvajati vse dotlej, dokler
niso zagotovljena tudi sredstva.</p>
<p>Dovolite mi, da se ustavim ob problemu financiranja izvrševanja vzgojnih
ukrepov. Ugotavljamo, da sodišča namerno, upoštevajoč finančno stanje
občine, glede na razmere odrejajo take kazni, ki občino materialno ne bi
prehudo obremenjevale. Znano je, da naravnost hotelske postavke za
oskrbni dan v vzgojnih domovih izzivajo v občinskih skupščinah
upravičena vprašanja, kakršne so te usluge in so zato razburjeni, če te
ustanove sprejetih dolžnosti v materialnem in vzgojnem pogledu ne izpolnijo.</p>
<p>Sodim, da je edino pravilno, da zakon predvidi stroge verifikacijske
pogoje o strokovnem nivoju v vzgojnih domovih zaposlenega osebja, čeprav
sodim, da razpadajoča razvalina starih graščin, v katerih so danes mnogi
naši domovi, niso nič kaj prijetno domovanje niti delinkventom niti
strokovnemu osebju. Le ob strokovno usposobljeni službi bomo lahko
zaupali v te ustanove in pričakovali uspehe. Neredko se namreč sodišča
in skrbstveni organi srečujejo z upravami takih domov, ki po sodišču
usmerjenega gojenca-delinkventa zavračajo, češ da govori psihologovo
poročilo o problematičnem prestopniku, ki jim bo delal težave. Kaj
storiti po tako nerazumljivem ravnanju z otrokom; starši se ga odrekajo,
češ da ne znajo ravnati z njim, vzgojiteljem v domovih je pretrd oreh,
še preden so ga sprejeli in se poskusili z njim spoprijeti.</p>
<p>Poročilo tožilca iz Kranja na primer navaja, da so v zadnjem času silno
pogosti pobegi mladostnikov-delinkventov. Nekateri, ki so bili ujeti ob
novem prestopniku na begu, so naravnost prosili za strožjo obliko
vzgojnega ukrepa, npr. oddajo v mladoletniški zapor, ker so sodili, da
se bodo v primernejših metodah, redu in disciplini umirili in popravili.
Kazno je, da imamo v naši republiki še silno malo vzgojiteljev, ki bi
bili kos delu s prizadeto mladino. Kako naj jim bo ob poslušanju
mladostnika, ki pripoveduje o ponižujočem obračunavanju z gumijevko,
histeričnega, pedagoško nemočnega vzgojitelja. Ker so sodišča spoznala,
kakšno je stanje v naših vzgojnih domovih, se najčešče poslužujejo
ukrepov strožjega nadzorstva po skrbstvenem organu. Kako presojamo to
obliko. Tam, kjer so to delo vodili prizadevni, strokovno močni socialni
delavci, se z delom in uspehi pohvalijo, saj lahko socialni delavec
izkoristi pogosto povezavo s starši, saj je čustvena navezanost
mladoletnika na starše, če jo je mogoče vzpostaviti ali obnoviti,
izrednega pomena. Sodim, da moramo biti budnejši ob tem, komu bomo
zaupali v obravnavo prizadeto mladino.</p>
<p>O disciplinskih centrih, v katerih naj bi se mladi prestopnik zadržal
nekaj ur dnevno, morda pa ob nedeljah ali praznikih, bi kazalo
razpravljati. Sodim, da zakonska določila še ne dajejo dovolj opore
organizatorjem oziroma ustanoviteljem glede pedagoške podobe te
institucije. Tem disciplinskim centrom kaže na vsak način postaviti neke
verifikacij ske profile, da v center poslani prestopniki za to delo
določenim vzgojiteljem ne bodo, ob obilici drugega dela, nadležen
nebodigatreba.</p>
<p>Občinski strokovnjaki, prav tako kot eden od govornikov pred menoj,
dvomijo o uresničljivosti določila iz četrtega odstavka 11. člena, ki
pravi, da lahko disciplinski center ustanavljajo soglasno z republiškim
upravnim organom tudi družbene organizacije. Sodim, da je ta zakonska
možnost le suha veja, ki v nobenem primeru ne bo mogla zaživeti. Kazno
je, da se ozkost slovenskih razmer kaže v tem, da silno težko priznamo
uspeh drugemu, nasprotno, poskušamo mu oporekati vrednote v ljubosumjem
zatiranju v stare oblike dela. To so opazili npr. strokovnjaki v
kranjski občini, ko so, iščoč nove oblike dela, ob dijaškem domu
ustanovili internat za vzgojno motene šoloobvezne otroke, ki ga vodita
pedagog in socialni delavec. Nadzorstvo nad resocializacijo pa je
prevzel center za socialno delo.</p>
<p>Ob mnogih pozitivnih iskanjih poudarjajo tudi, da je cena oskrbnega dne
mnogo nižja od katerega koli doma v Sloveniji. Vzgojne prednosti pa se
kažejo tudi v stalni povezavi med sodelujočimi službami: zdravstvom,
šolstvom, notranjo upravo in starši. Gojenci so tako rekoč doma in se
jim skoraj ni treba prilagajati novemu okolju. Vendar pa v občinskih .
centrih za socialno delo že namigujejo, da bodo ob zvišanih prispevkih
po novih kriterijih prisiljeni iskati nove cenejše oblike, čeprav
zaskrbljeno pristavljam, ali ne morda tudi v škodo prestopnika. Kako
huda prede našim občinam glede denarja za socialno delo, kaže tudi
primer, kako se socialne službe otresaj o skrbi strogega nadzora nad
prestopnikom, kakor hitro ta dopolni 18 let, čeprav o prevzgoj enosti še
ni sledu, neupoštevajoč to, da ga tako na pol ozdravljenega pehamo
naravnost v naročje novim spodrsljajem.</p>
<p>Prepričana sem, da smo v boju za mladega, problemov osvobojenega
človeka, še preveč malodušni. Mlačni smo v zahtevah po nastanitvi
sposobnih, prizadevnih strokovnjakov in njihovem spodobnejšem
nagrajevanju. Računi oskrbnega dne, brez stroškov za pedagoški nadzor v
vzgojnih domovih pa nam kažejo, da ravnamo celo gospodarno, če s
preventivo zajezimo to, kar bomo sicer morali popravljati s kurativo.</p>
<p>Predsednik Janez Hočevar,: S tem je lista govornikov izčrpana. Besedo
ima tovariš Rudi Cačinovič, član Izvršnega sveta.</p>
<p>Rudi Cačinovič: Tovarišice in tovariši poslanci! Dovolite mi predvsem,
da odgovorim in skušam pojasniti tovarišu Florjančiču, kaj dela
komisija, ki je bila lansko leto imenovana v Skupščini, da pripravi
material in da da predloge s področja družbeno negativnih pojavov. Ta
komisija se je, če formalno odgovorim, sestala doslej štirikrat, in
sicer prvič približno konec polletja lanskega leta, s tem, da ni delala
kot plenum, ampak da so predvsem, bile zadolžene posebne grupe
strokovnjakov, ki bi naj pripravile gradivo na osnovi analiz razmer v
posameznih zavodih s tega področja, obdelale pa naj bi seveda tudi
ostalo problematiko, ki zadeva probleme v celoti.</p>
<p>V tej komisiji, kot se spominjate, je vrsta ljudi, ki se poklicno bavijo
s temi problemi, ali pa takih, ki so po svojih družbenih funkcijah za to
področje posebej zainteresirani.</p>
<p>Komisija je sodelovala ves čas tudi pri pripravah in diskusijah v zvezi
s predlogom današnjega zakona in meni, da je tudi ta zakon del njenega
dela, kot bo del njenega dela tudi prizadevanje, da se bo zakon
izvrševal in da se bo na ta način vrsta družbeno negativnih pojavov v
določeni meri vsaj omilila, če že ne popolnoma odstranila.</p>
<p>Kakor povsod, je komisija naletela ne samo na subjektivne težave, in
sicer v tem, da je dobivala nekatere materiale in mnenja, ki niso bila
za razpravo v tej komisiji še dovolj zrela, da bi jih lahko predložili
in ki bi že ustrezala vsem zahtevam, ki so se postavljale pred komisijo.
Naletela je prav tako na celo vrsto materialnih težav, ki so se pojavile
ob konkretnih predlogih, ki jih je komisija dajala. Komisija je o svojem
delu in pa tudi predlogih poročala v decembru dvema odboroma in sicer
odboru tega zbora in pa pristojnemu odboru Republiškega zbora ter je
takrat tudi dajala konkretne predloge v zvezi s financiranjem v letu
1966. Komisija je skušala res dajati take predloge, ki bi se dali
realizirati z majhnimi gmotnimi sredstvi, s kakršnimi je razpolagal
letos republiški proračun in je iskala celo vrsto raznih rešitev, po
možnosti brez novih investicij. Moram reči, da so nekatere take rešitve
bile poiskane in se deloma tudi že izvajajo. Edini predlog za večjo
investicijo, ki ga je dala komisija, so bile priprave na zgraditev
centra, ki bi nadomestil dva sporna zavoda, to je v Logatcu in pa v
Mekinjah. Za to bi morali letos financirati 97 milijonov starih dinarjev
s tem, da bi nakupili parcele, ki so bile na razpolago, vendar kot vam
je znano, je Skupščina tak predlog zavrnila, zaradi česar je bilo treba
iskati drugih rešitev.</p>
<p>Komisija, predvsem pa strokovna grupa, ki se ukvarja s temi problemi,
skuša sedaj v sodelovanju s celo vrsto drugih služb, ki bi naj
kcfmpleksno reševale to problematiko poiskati možnosti, da bi brez
večjih investicij pridobili nekaj prostora, ki bi lahko služil tudi
reševanju problematike, o kateri je danes govora. Kako se bo to
posrečilo, je seveda vprašanje, na katerega bo komisija odgovorila v
svojem poročilu, ki ga pripravlja za razpravo o srednjeročnem razvoju SR
Slovenije. Komisija je zadolžena, da da pred razpravo, ki bo predvidoma
v aprilu, tudi svoje konkretne predloge, kaj bi bilo potrebno, oziroma
kaj bi se dalo v tem kompleksu investicij izgraditi v Sloveniji do leta
1970. Seveda je odvisno od odločitve Skupščine ali bodo te predloge, ki
pa naj bi bili vsekakor taki, da bi jih lahko s predvidenimi sredstvi, s
katerimi bi republika razpolagala do leta 1970, tudi uresničili. Toliko
glede dela komisije.</p>
<p>Glede današnjega predloga pa bi hotel opozoriti, da je problematika,
kakršno predstavljajo vzgojno-varstveni ukrepi, kompleks, ki ga ni
mogoče reševati samo z zakonskimi predpisi. Če hočemo, da bodo ti zakonski
predpisi dobili vsebino bo najbrž potrebno sodelovati tudi na zelo
širokem področju. Ne gre samo za vprašanje sodelovanja teh treh ali
štirih strokovnih služb. Tu gre predvsem za sodelovanje vseh organov od
sociale, zdravstva in šolstva, pa do notranjih zadev in še cele vrste
drugih družbeno-političnih činiteljev. Vedeti moramo, da se teh vprašanj
ne da rešiti z neko centralizirano republiško organizacijo ali
centraliziranim financiranjem, ampak, da je potrebno sodelovanje vseh.
Mislim, da je glavna prednost današnjega osnutka zakona v tem, da skuša
predvsem dati poudarek preventivi. V preteklosti smo reševali marsikaj
centralistično in če danes grajamo vse to, kar se dogaja,je najbrž to
posledica tudi takih reševanj. Mislim, da je zbližanje zainteresiranih
ljudi na terenu mnogo laže doseči v okviru občine, kot pa v okviru
kakršnekoli republiške strokovne službe. Tu gre predvsem za prevencijo,
ki jo ta predlog vsekakor predvideva, gre skratka za to, da jo ne bi
začeli reševati šele takrat, ko se že pojavljajo Radeče, mogoče res
najbolj organizirane, vendar tudi s celo vrsto negativnih posledic.</p>
<p>O vseh teh stvareh smo se razgovarjali s predstavniki občin, ki so bili
vendarle seznanjeni s tem zakonom, predvsem socialne službe, ki delajo v
občinah, prav tako pa tudi predsedstva posameznih občin. Tu so bili
deloma precizirani tudi predlogi glede delitve sredstev za kritje
stroškov v posameznih zavodih, med republiko, starši in med občinami.
Mislim, da očitek, da občine na to niso pripravljene, ne drži, Prav
zategadelj smo zakasnili s tem predlogom, ker smo skušali osnutek zakona
obsežneje obravnavati in želeli slišati vrsto mnenj, tako od strokovnih
forumov kot tudi od občin, katerim smo že lansko jesen pošiljali osnutek
zakona. Prav tako so bili vsi predsedniki občin vnaprej opozorjeni na
obveznosti, ki jih bodo letos s tem zakonom imeli, na posebnem sestanku
pri predsedniku Izvršnega sveta je bilo o tem posebej govora še pred
proračuni in pred delitvijo sredstev med republiko in občinami.</p>
<p>Mislim, da ne gre za neke velike zadolžitve občin, posebno pa ne za
take, ki jih nekateri večji centri, kjer je več teh primerov, ne bi
mogli izvršiti. Pa tudi če občine ničesar ne bi vedele za nove
obveznosti pred delitvijo med občinami in republiko, bi se stanje
nekoliko spremenilo edino za tiste občine, ki so dotirane, kajti ostale
občine tako ne bi dobile več sredstev. Tu gre pravzaprav za vprašanje,
da na ta način letos lahko rešujemo problem v Radečah, kjer lahko z
republiškimi sredstvi na ta način zgradimo nov paviljon in tako rešimo
najbolj pereče probleme tega zavoda in republike. Občine pa so tako že
razbremenjene s tem, ker je zakon pozneje sprejet in je republika vrsto
obveznosti za letos že poravnala.</p>
<p>Toliko za pojasnilo, s tem, da bomo o tej celotni problematiki verjetno
lahko še posebej razpravljali že pred razpravo o srednjeročnem planu, ko
bodo tudi že predloženi konkretni predlogi za bodoče reševanje teh
vprašanj. V tej zvezi ugotavljamo, da je cela vrsta subjektivnih
slabosti, ki pa jih v posameznih zavodih pogojuje tudi materialno
stanje. Zategadelj tudi ni bilo mogoče dobiti na tem mestu takih ljudi,
ki bi ustrezali.</p>
<p>Opozoril pa bi tudi še na nekatere probleme, ki so se pojavljali v
razpravi glede na razmere v nekaterih zavodih. Ne trdim, da kritike niso
upravičene, saj je zategadelj tudi komisija bila mnenja, da je bolje
dva zavoda v Logatcu in. Mekinjah zapreti, dokler se stanje ne popravi.
Vendar mislim, da je bila precejšnja neodgovornost tudi pri nekaterih
organih, ki jim je družbena skupnost naročila, naj bi pomagali upravam
teh zavodov. Poznam primer zavoda, ki je bil danes tu imenovan, kjer so
predstavniki občine vedeli, kaj se dogaja, pa niso ničesar ukrepali,
niti na naše pripombe in opozorila ne. Pač pa so se izgovarjali, da jih
to ne briga, saj skrbi za to področje republika, ki daje tudi sredstva.
Mislim pa, da je tak odnos povsem nepravilen in da se morajo lotiti
reševanja teh perečih vprašanj prav vsi, od strokovnih organov do
družbenopolitičnih skupnosti, od republike do občin.</p>
<p>Predsednik Janez Hočevar: Glede na to, da je odbor predlog zakona
sprejel in da na današnji seji, kljub nekaterim nerešenim in nejasnim
vprašanjem, ni bilo formalnih amandmajev, mi ne preostane drugo kot, da
dam predlog zakona na glasovanje. Kdor je za predlog tega zakona, naj
prosim dvigne roko. (Večina poslancev dvigne roko.) Je kdo proti?
(Nihče.) Se je kdo vzdržal? (9 vzdržanih glasov.)</p>
<p>Poleg tega bi povzel predlog, ki ga je dala poslanka Breda
Lokar-Gasparijeva, da bi sekretariat za zdravstvo in socialno varstvo
predložil temu zboru poročilo o izvajanju zakona o izvrševanju vzgojnih
ukrepov. V razpravi smo slišali, da je sistem prevzgoje še neizdelan in
menim, da bi poročilo o izvajanju tega zakona prineslo določene
sugestije za bodoče urejanje tega problema.</p>
<p>Dajem predlog sklepa, da republiški sekretariat za zdravstvo in socialno
varstvo poroča temu zboru o izvajanju zakona o izvrševanju vzgojnih
ukrepov, na glasovanje. Kdor je za ta predlog sklepa, naj prosim dvigne
roko? (Vsi poslanci dvignejo roko.) Je kdo proti? (Nihče.) Se je kdo
vzdržal? (Nihče.)</p>
<p>Predlagam petnajst minut odmora.</p>
<p>(Seja je bila prekinjena ob 17.15 in se je nadaljevala ob 17.30.)</p>
<p>Predsednik Janez Hočevar: Prehajamo na 5. točko dnevnega reda, to je na
obravnavo in sklepanje o predlogu odloka o povračilih in nagradah
sodnikom porotnikom okrožnih sodišč, okrožnih gospodarskih sodišč,
Višjega gospodarskega sodišča v Ljubljani in Vrhovnega sodišča
Socialistične republike Slovenije.</p>
<p>Predlog odloka je Skupščini SR Slovenije predložil Izvršni svet, ki je
za svojega predstavnika določil Franceta Kutina, republiškega sekretarja
za pravosodje in občo upravo. Prosim ga, da da še ustno obrazložitev in
da se izjavi o amandmajih k 11. in 13. členu predloga odloka.
Predstavnik predlagatelja se je namreč na seji odbora za proučevanje
zakonskih in drugih predlogov pridržal pravico izjave.</p>
<p>France Kutin (iz klopi): Izvršni svet je sprejel oba amandmaja, to je k
11. in 13. členu.</p>
<p>Predsednik Janez Hočevar: Poročevalka odbora je poslanka Silva Cerjak.
Ali želi besedo? (Ne.) Želi besedo predstavnik zakonodajno-pravne
komisije? (Tudi ne.) Želi kdo razpravljati? (Nihče.)</p>
<p>Prehajamo na glasovanje o predlogu odloka o povračilih in nagradah
sodnikom porotnikom okrožnih sodišč, okrožnih gospodarskih sodišč,
Višjega gospodarskega sodišča v Ljubljani in Vrhovnega sodišča SR
Slovenije. Kdor je za predlog odloka, naj prosim dvigne roko. (Vsi
poslanci dvignejo roko.) Je kdo proti? (Nihče.) Se je kdo vzdržal? (Nihče.)</p>
<p>Ugotavljam, da je zbor predlog odloka soglasno sprejel.</p>
<p>Prehajamo na 6. točko dnevnega reda, to je na obravnavo in sklepanje o
predlogu odloka o tem, za katere gospodarske organizacije imenuje člane
v komisijo za razpis mesta direktorja tudi Izvršni svet Skupščine
Socialistične republike Slovenije.</p>
<p>Predlagatelj odloka, Izvršni svet, je za svojega predstavnika določil
dr. Kostjo Konvalinko, pomočnika sekretarja za zakonodajo v Izvršnem
svetu. Ali želi dati še ustno obrazložitve? (Da.) Prosim.</p>
<p>Dr. Kostja Konvalinka: Tovariš predsednik, tovarišice in tovariši
poslanci! Predlagani odlok zadeva sestav razpisnih komisij za imenovanje
direktorjev gospodarskih organizacij in s tem pomembno posega v postopek
imenovanja direktorjev. Važnost direktorjeve funkcije presega okvir
delovne organizacije. Zato že ustava določa njegovo dvojno odgovornost.
Direktor je osebno odgovoren na eni strani delovni skupnosti za vodstvo
in zastopanje organizacije in za izvrševanje njenih sklepov, na drugi
strani pa je odgovoren družbeni skupnosti za zakonitost dela in za
izpolnjevanje določenih obveznosti organizacije.</p>
<p>Prikazana dvojna odgovornost direktorja se odraža tudi v splošnem načinu
njegovega imenovanja, kot ga v osnovnih potezah določa ustava.
Direktorja delovne organizacije imenuje delavski svet na podlagi razpisa
in na predlog razpisne komisije. Ta razpisna komisija ni morda organ za
opravljanje administrativno tehnične strani razpisa, ampak organ, ki
ustvarjalno posega v izbiro direktorja. Pri predlaganju direktorja ta
komisija po temeljnem zakonu o volitvah delavskih svetov in drugih
organov upravljanja v delovnih organizacijah samostojno izbira med
kandidati, ki so se prijavili na razpis direktorjevega mesta, in
predlaga delavskemu svetu tistega, ki izpolnjuje razpisne pogoje in je
najprimernejši za položaj direktorja. Le izjemoma lahko ta razpisna
komisija predlaga delavskemu svetu dva, največ pa tri kandidate, če so
vsi enako primerni za direktorja. Delavski svet lahko imenuje direktorja
samo izmed kandidatov, ki jih je predlagala razpisna komisija. Če se
delavski svet ne strinja s kandidatom oziroma kandidati, ki jih predlaga
razpisna komisija, potem pride do ponovnega razpisa.</p>
<p>Razpisna komisija odraža po svojem, sestavu notranje interese delovne
skupnosti in zunanje interese družbene skupnosti, ustrezno prikazani
dvojni odgovornosti direktorja. Temeljni zakon postavlja razpisno
komisijo kot 6-člansko komisijo, v kateri imenuje polovico, to je 3
člane, delavski svet, drugo polovico pa občinska skupščina občine, v
kateri ima organizacija svoj sedež. Ker temeljni zakon na ta način
postavlja ravnotežje med notranjimi interesi delovne organizacije in
zunanjimi interesi družbene skupnosti za izbiro najprimernejšega
direktorja, upošteva, da zunanji interesi niso vedno samo interesi
občine, kjer ima organizacija svoj sedež. Pri gospodarskih
organizacijah, ki imajo v sestavu velike produkcijske enote v eni ali
dveh občinah zunaj občine, kje je sedež gospodarske organizacije, so
udeležene pri imenovanju druge polovice članov tudi občinske skupščine,
kjer so sedeži teh produkcijskih enot. Če pa je takih občin troje ali
več, imenuje enega člana razpisne komisije Izvršni svet, dva pa občinska
skupščina na sedežu gospodarske organizacije.</p>
<p>Drugi primer, v katerem članov razpisne komisije ne imenuje samo
občinska skupščina občine, na katere območju ima gospodarska
organizacija svoj sedež, pa zajema predlagani odlok. Temeljni zakon
pooblašča republiško skupščino, da določi vrste gospodarskih
organizacij, pri katerih glede na obseg dejavnosti, glede na sredstva in
njihove dohodke imenuje Izvršni svet dva zunanja člana, enega pa
skupščina občine, na katere območju ima gospodarska organizacija svoj
sedež. Predlagani odlok uresničuje ta pooblastila 4. odstavka 78. člena
temeljnega zakona o volitvah delavskih svetov in drugih organov
upravljanja v delovnih organizacijah in po njihovih kriterijih določa
vrsto gospodarskih organizacij, pri katerih bo Izvršni svet Skupščine SR
Slovenije imenoval v razpisno komisijo dva člana.</p>
<p>Skladno s tem pooblastilom, odlok v prvi točki določa gospodarske
organizacije glede obseg njihove dejavnosti, glede na sredstva in glede
na njihov dohodek. Po naših evidencah zajema odlok po stanju od lanskega
leta približno 78 gospodarskih organizacij. To stanje se bo seveda
spreminjalo z razvojem glede na to, kako bodo posamezne gospodarske
organizacije izpolnjevale z odlokom določene pogoje v času, ko bo pri
njih prišlo do imenovanja direktorja. Pripominjam, da odlok ne bo
vplival na letošnjo reelekcijo direktorjev gospodarskih organizacij, ki
so bili na tem položaju nad 8 let in ki jo bo treba izvesti do aprila
letošnjega leta, ker je bila ta reelekcija v gospodarskih organizacijah,
ki jih zajema odlok, v glavnem že izvršena.</p>
<p>Na zaključku izražam prepričanje, da zajemamo s kriteriji, ki jih
vsebuje prva točka odloka, res tiste gospodarske organizacije, pri
katerih republiški interes zahteva takšen vpliv republiških organov na
izvolitev direktorja, da imenuje dva člana razpisne komisije za
direktorsko mesto Izvršni svet Skupščine SR Slovenije. S tem bomo
dosegli, da bodo pri imenovanjih direktorjev gospodarskih organizacij
upoštevane vse družbene sile, ki lahko pozitivno vplivajo na pravilno in
demokratično delovanje direktorjev gospodarskih organizacij. Predlagani
odlok bo zato pomembno prispeval k temeljiti izvedbi razpisa</p>
<p>21»</p>
<p>imenovanja ob vsaki izpraznitvi oziroma reelekciji direktorjev v
gospodarskih organizacijah, ki bodo z njim zajete.</p>
<p>Predsednik Janez Hočevar: Prosim predstavnika Izvršnega sveta, da se
izjavi glede amandmaja k drugi točki predloga odloka, to je, da se ta
točka črta.</p>
<p>Kostja Konvalinka: Izvršni svet se s tem strinja.</p>
<p>Predsednik Janez Hočevar: Predlog odloka je obravnaval odbor za
proučevanje zakonskih in drugih predlogov. Ali želi poročevalec odbora
besedo?</p>
<p>Cveto Prelovec: Hvala lepa, se sklicujem na pismeno poročilo.</p>
<p>Predsednik Janez Hočevar: Ali želi predstavnik zakonodajno-pravne
komisije besedo? (Ne.)</p>
<p>Začenjam razpravo. (Ne javi se nihče.) Prehajamo na glasovanje. Kdor je
za predlog odloka, naj prosim dvigne roko. (Vsi poslanci dvignejo roko.)
Je kdo proti? (Nihče.) Se je kdo vzdržal? (Nihče.)</p>
<p>Ugotavljam, da je predlog odloka soglasno sprejet.</p>
<p>Prehajamo na 7. točko dnevnega reda, to je na obravnavo in sklepanje o
predlogu sklepa o tem, da se Socialistična republika Slovenije lahko
zadolži pri Splošni gospodarski banki SRS do višine 25 milijonov novih
dinarjev za financiranje nadaljnje graditve investicijskih objektov na
področju prosvete, znanosti in zdravstva v letu 1966.</p>
<p>Predlog sklepa je Skupščini SRS predložil Izvršni svet, ki je za svojega
predstavnika določil Vinka Maroška. Želi dati predstavnik Izvršnega
sveta še ustno obrazložiti? (Ne.) Želi poročevalec odbora besedo? (Ne.)
Poročevalec zakonodajno-pravne komisije? (Ne.) Želi kdo razpravljati o
predlogu sklepa? (Ne.)</p>
<p>Cene, dajem predlog sklepa na glasovanje. Kdor je za predlog sklepa, naj
prosim dvigne roko? (Vsi poslanci dvignejo roko.) Je kdo proti? (Nihče.)
Se je kdo vzdržal? (Nihče.)</p>
<p>Ugotavljam, da je predlog sklepa soglasno sprejet.</p>
<p>Prehajamo na 8. točko dnevnega reda, to je na obravnavo in sklepanje o
prevzemu poroštev.</p>
<p>Izvršni svet je predložil Skupščini SRS predlog sklepov o prevzemu
obveznosti za odplačevanje posojila v znesku 117 milijonov 591 500
starih dinarjev in posojila v znesku 50 milijonov starih dinarjev, ki ga
je odobril sklad SR Slovenije za zidanje stanovanjskih hiš Združenju
visokošolskih zavodov v Mariboru za izgradnjo stanovanj za predavatelje
in študente ter o prevzemu poroštev za posojilo v znesku 97 584 500
starih dinarjev, odobrenih iz sredstev stanovanjskega sklada občine
Maribor-center in za posojilo v znesku 5 milijonov 708 tisoč starih
dinarjev, odobrenih iz sredstev stanovanjskega sklada občine
Maribor-Tezno, Združenju visokošolskih zavodov Maribor za izgradnjo
stanovanj predavateljev.</p>
<p>Želi predstavnik Izvršnega sveta Vinko Marošek dati še ustno poročilo?
(Ne.) Poročevalec odbora? (Ne.) Predstavnik zakonodajno-pravne komisije?
(Ne.) Želi kdo razpravljati? Besedo ima Tatjana Lokovšek.</p>
<p>Tatjana Lokovšek: Tovarišice in tovariši poslanci. V svojih izvajanjih
bom zelo kratka. Osebno imam pomislek, ker ta sklep ne predstavlja samo
poroštva za posojila, ampak prevzem obveznosti za odplačevanje posojil.
Ne vem, v koliko lahko obremenjujemo republiški proračun na tak način.
Že v lanskem letu smo imeli nekaj primerov, da smo prevzeli obveznosti
odplačevanja takih posojil, sicer so to manjši zneski, vendar mislim, da
se lahko med letom teh stvari nabere več, zato ne vidim nobene
upravičenosti, da republika Slovenija prevzame obveznosti odplačevanja
teh posojil. Delovne organizacije imajo možnost, da stanovanjsko
izgradnjo financirajo iz lastnih sredstev, oziroma iz sklada skupne
porabe, ostane pa jim tudi del stanovanjskega prispevka. Zaradi tega bom
glasovala proti točki a) predlaganega sklepa.</p>
<p>Predsednik Janez Hočevar:Zelidati pojasnilo predstavnik Izvršnega sveta?
(Besedo ima Vinko Marošek.)</p>
<p>Vinko Marošek: Tovariš predsednik, tovarišice in tovariši poslanci! To
vprašanje, ki ga je načela tovarišica, je dejansko bilo načeto tudi v
odborih Skupščine. Gre pa pravzaprav za enotno obravnavanje kreditov, ki
jih je republiški stanovanjski sklad v letu 1965 odobril za stanovanjsko
izgradnjo višjih in visokošolskih zavodov v Sloveniji.</p>
<p>Praksa je namreč bila v prejšnjih letih in tudi v letu 1965 taka, da je
republika prevzemala vse obveznosti za odplačevanje kreditov, ki so jih
ti zavodi dobivali za gradnjo stanovanj svojim predavateljem in
študentom. V letošnjem letu pa je tudi na področju stanovanjske
izgradnje prišlo do reforme, toda Izvršni svet je menil, da je treba v
tem primeru, ko gre za kredit, ki je bil odobren po programu za leto
1965, in ker je zadeva šele sedaj prišla pred vaš zbor, ta primer enako
obravnavati kakor druge kredite, ki so bili v ta namen dani Univerzi v
Ljubljani v letu 1965 oziroma drugim visokošolskim zavodom. Izvršni svet
namreč ni imel namena, konkretno pri teh kreditih, posegati že po
sredstvih, ki so namenjena za bodočo stanovanjsko izgradnjo, kot je na
primer 4 % stanovanjski prispevek, da bi s tem že vnaprej angažiral
sredstva višješolskih zavodov, konkretno v Mariboru za plačevanje
anuitet, pač pa menim, da je treba organizacijam, kjer stanovanjsko
vprašanje še vedno ni zadovoljivo rešeno, ta sredstva prepustiti za
nadaljnje financiranje stanovanjske izgradnje v smislu resolucije o
stanovanjski izgradnji.</p>
<p>Predsednik Janez Hočevar: Želi še kdo razpravljati. (Ne javi se
nihče.) Cene, prehajamo, na glasovanje. Kdor je za predlog sklepa, naj
prosim dvigne roko. (Večina poslancev dvigne roko.) Je kdo proti? (2
poslanca.) Se je kdo vzdržal? (1 poslanec.)</p>
<p>Ugotavljam, da je predlog sklepa sprejet z večino glasov.</p>
<p>Prehajamo na 9. točko dnevnega reda, to je na obravnavo predloga
programa dela Organizacijsko-političnega zbora za leto 1966.</p>
<p>Tovariši, ta predlog smo pripravili v odboru za proučevanje zakonskih in
drugih predlogov v sodelovanju še z nekaterimi drugimi poslanci in tudi
z republiškimi sekretariati. Menim, da so teme precej aktualne. Imeli pa
smo pred očmi dejstvo, da je nemogoče sprejeti v program predloge
poslancev, da bi obravnavali celo vrsto stvari, ker je tako široko
obravnavanje tudi fizično nemogoče. Odbor pa je bil mnenja, da bi v
letošnjem letu razpravljali o analizi proračunske potrošnje v Sloveniji.
Ta predlog so dali nekateri poslanci. Prav tako je bil odbor v bistvu
tudi za tako razpravo, ki naj bi bila pred sprejemanjem proračuna za
prihodnje leto. Za enkrat te teme nismo vnesli v program dela zbora, ker
menimo, da bi bilo potrebno najprej razčistiti stvari z Republiškim
zborom in Izvršnim svetom. Sodim, da nima smisla, da načnemo razpravo v
zboru, če ni možnosti, da bi razprava dala neke rezultate. Predlagam,
da me:pooblastite, da stopim v stik z Republiškim zborom in tudi z
Izvršnim svetom, da se pogovorimo o tej delikatni problematiki in vam na
eni od prvih sej o tem poročam. Smatram, pa, da je tema izredno
aktualna, mi sami smo večkrat o teh vprašanjih razpravljali, vendar
kakšnega posebnega rezultata ni bilo.</p>
<p>Ali ima kdo kakšen predlog za spremembo tega programa? To je samo
orientacijski program, kajti zgodi se lahko, da pride vmes kakšno še
bolj aktualno vprašanje in bomo temu primerno potem ta program
spreminjali. Glavno pa je, da imamo orientacijo, da lahko naši začasni
odbori delajo in da pripravo določenega gradiva naročimo tudi pri
republiški upravi. Vi sami veste, da ni tako lahko pripraviti na hitro
sejo zbora, ker je potrebno določena vprašanja poprej proučiti in
pripraviti.</p>
<p>Ima kdo kakšen predlog za spremembo, oziroma predlog za dodatno temo?
(Ne javi se nihče.) Če ne, bi vas prosil, da se izjavite ali ste za
predlagani orientacijski program dela zbora? Kdor je zanj, naj prosim
dvigne roko? (Vsi poslanci dvignejo roko.) Je kdo proti? (Nihče.) Se je
kdo vzdržal? (Tudi nihče.)</p>
<p>- . Ugotavljam, da je orientacijski program dela zbora sprejet.</p>
<p>Prehajamo na zadnjo, to je 10. točko dnevnega reda, to je na potrditev
imenovanja začasnih odborov.</p>
<p>Zbor me je na 25. seji 23. junija lanskega leta pooblastil, da lahko v
skladu s programom dela našega zbora imenujem posamezne začasne odbore.
Predvsem bi prosil, da potrdite imenovanje začasnega odbora za proučitev
vprašanja ureditve delovnih razmerij, v splošnih aktih delovnih
organizacij v sestavi: Milka Jovan kot predsednica, dr. Vanek Šiftar kot
podpredsednik in člani: Adolf Arigler, Jolanda Kos, Vladka Jan, Vlado
Grešnik in Breda Lokar-Gasparijeva. Ta začasni odbor je pripravil
današnjo sejo. Svoje glavno delo je s tem opravil. Vendar, kot smo se
danes dogovorili, bo začasni odbor še naprej spremljal pripravo
samoupravnih aktov v delovnih organizacijah, zato vas prosim, da
imenovanje tega odbora potrdite.</p>
<p>Poleg tega bi na osnovi programa dela zbora predlagal ustanovitev še
dveh začasnih odborov, in sicer začasnega odbora za proučitev
problematike komunalnih služb in začasnega odbora za proučitev
uveljavljanja krajevnih skupnosti v komunalnem sistemu.</p>
<p>Začasni odbor za proučitev problematike komunalnih služb sestavljajo:
inž. Marjan Tepina kot predsednik, Dušan Barbič kot podpredsednik in
člani: inž.: Marija Zupančič-Vičar, Brane Vipotnik, Vlado Grešnik, inž.
Branko Korbar in Ciril Kambič. Ta odbor sem že sklical v smislu
pooblastila, ki ste mi ga dali in ta odbor že tudi intenzivno pripravlja
gradivo za sejo, ki je predvidena za konec marca o problematiki
komunalnih služb.</p>
<p>V začasni odbor za proučitev uveljavljanja krajevne skupnosti v
komunalnem sistemu pa bi predlagal naslednje tovariše: za predsednika
Franca Svetelja, \ za podpredsednika Mira Heglerja in za člane: Mirka
Cepiča, Tatjano Lokovšek, Danila Mastena, Zvoneta Sustaršiča in Franca
Tomažiča.</p>
<p>Ali se prosim strinjate z ustanovitvijo in imenovanjem začasnih odborov?
Ima morda kdo kakšne predloge za spremembo? (Ne javi se nihče.) Če ne,
dajem predlog za začasne odbore na glasovanje. Kdor je za predlog, naj
prosim dvigne roko? (Vsi poslanci dvignejo roko.) Je kdo proti? (Nihče.)
Se je kdo vzdržal? (Nihče.)</p>
<p>Ugotavljam, da je zbor potrdil imenovanje začasnega odbora za proučitev
vprašanja ureditve delovnih razmerij, začasnega odbora za proučitev
problematike služb in začasnega odbora za proučitev uveljavljanja
krajevnih skupnosti v komunalnem sistemu.</p>
<p>Želi še kdo besedo? K besedi se prijavi poslanka Tatjana Lokovšek. Prosim.</p>
<p>Tatjana Lokovšek: Tovarišice in tovariši poslanci! V smislu 102. člena
začasnega poslovnika Organizacijsko-političnega zbora Skupščine SRS
uveljavljam svojo pravico in postavljam Sekretariatu za pravosodje in
občo upravo SRS naslednja vprašanja:</p>
<p>Kaj misli ukreniti, da bodo v prihodnje zagotovljena sredstva za redno
poslovanje občinskih sodišč?</p>
<p>Po kakšnih kriterijih naj se določajo finančna sredstva za redno
poslovanje občinskih sodišč in ali ne bi bilo v zvezi s tem nujno
določiti vrednost sodnikovega dela?</p>
<p>Po zakonu o sodiščih splošne pristojnosti in zakonu o financiranju
družbenopolitičnih skupnosti morajo zagotoviti finančna sredstva za
redno delo občinskih sodišč občine, na katerih območju sodišče posluje.
V primerih, ko sodišče posluje za več občin, pa so te dolžne prispevati
sorazmerno.</p>
<p>Po doslej uveljavljeni praksi financiranja, vsem občinskim sodiščem v
letošnjem letu niso zagotovljena zadostna sredstva za redno poslovanje,
posebno večjim občinskim sodiščem, ki jih sofinancira več občin, zaradi
česar raste število nerešenih zadev na teh sodiščih. Kolikor se način
financiranja ne spremeni, bodo morali občani v bodoče pri uveljavljanju
svojih zahtevkov pred sodišči čakati dalj časa, da bo vloga sploh prišla
na vrsto in da bo rešena. Z odlašanjem ureditve financiranja oziroma
kolikor finančna sredstva ne bodo čimprej zagotovljena, pa se takšno
stanje na sodišču še bolj zaostruje in število nerešenih zadev vedno
bolj narašča.</p>
<p>S prvim julijem 1965 so se pristojnosti občinskih sodišč znatno
povečale. Z novimi pravnimi predpisi je bilo mnogo zadev, ki so jih prej
obravnavala okrožna sodišča na prvi stopnji, preneseno v pristojnost
občinskih sodišč. Tudi s posameznimi zakoni se pristojnosti iz upravnih
organov prenašajo na občinska sodišča. S prenosom pristojnosti pa so se
povečale tudi finančne potrebe sodišč, ker morajo ta zaradi povečanega
obsega dela sprejemati nove sodnike in tudi nove administrativne delavce.</p>
<p>Dosedanja praksa financiranja je bila takšna, da so občinska sodišča v
začetku svojega poslovnega leta poslala občinam proračune, sredstva pa
so nato določili sporazumno s posameznimi občinami, glede na pripad
zadev in število prebivalstva posamezne občine. Občinske skupščine so
nato v svojih proračunih zagotovile finančna sredstva za poslovanje
občinskih sodišč in sicer tako, da so realizirana sredstva iz preteklih
let povečale za določen odstotek, ne oziraje</p>
<p>se pri tem na morebitne večje potrebe. Glede na to pa se postavlja
vprašanje, kolikšna so tista sredstva, ki so potrebna za redno
poslovanje občinskih sodišč, kdo in na kak način naj o tem odloča,
kakšna merila naj se uporabijo pri določanju deleža, ki so ga dolžne
prispevati posamezne občine, ko občinsko sodišče posluje za območje več
občin.</p>
<p>Glede na to, da niso izdelana merila, in ne konkretizirane dolžnosti
posameznih občin za financiranje občinskih sodišč, so se nekatera
občinska sodišča, posebno tista, ki jih financira več občin, znašla v
izredno neugodnem finančnem položaju. Dogaja se namreč, da občine ne
upoštevajo obsega dela in finančnih potreb sodišča. Pri odločanju o
višini sredstev, potrebnih za redno poslovanje občinskih sodišč, odvisna
od posameznikov, ki v občinskih upravv-predlog proračuna sodišča sploh ni
dan občinskim skupščinam v obravnavanje, temveč je že poprej prikrojen
in korigiran po pristojnih družbenih in upravnih organih občine in je
višina odobrenih finančnih sredstev, namenjenih za redno poslovanje
občinskih sodišč, odvisna od posameznikov, ki v občinskih upravnih ali
družbenih organih odločajo o tem, in od tega, koliko imajo ti
posamezniki razumevanja za delo občinskih sodišč in kako sploh gledajo
na vlogo sodišča v naši družbi. Kako lahko potem govorimo o neodvisnosti
občinskih sodišč, če pa je njihovo redno poslovanje odvisno od
posameznikov, ki se lahko pred istim sodiščem pojavijo kot stranke v
kazenskem, pravdnem, nepravdnem ali izvršilnem postopku. Nič čudnega ni
torej, če se v takih primerih, ko bi sodišče moralo odločati ali o
posamezniku ali o družbeno-politični skupnosti, od katere je materialno
odvisno, izločijo vsi sodniki in prosi nadrejeno sodišče za določitev
drugega dejansko pristojnega sodišča.</p>
<p>Glede na takšno stanje sem mnenja, da bi morala biti sredstva za redno
poslovanje občinskih sodišč določena z merili, mogoče tudi v pravnih
predpisih, in sicer v razmerju z obsegom in programom dela, pri čemer
naj bi se upoštevalo, da mora biti nagrajevanje sodnika primerno stroki,
posebno glede na to, da sodnik ne sme opravljati drugega honorarnega
dela, ki bi lahko vplivalo na njegovo nepristranost in mu je tako
odvzeta vsaka možnost postranskega zaslužka.</p>
<p>Končno pa, ali nimajo tudi občani pravico pričakovati in zahtevati, da
bodo njihove vloge pred sodiščem v najkrajšem možnem času rešene, česar
jim pri sedanjem načinu financiranja občinskih sodišč ni moč zagotoviti,
rešitev kakršnekoli zadeve pa po preteku daljšega časa — enega ali dveh
let — nima več pravega učinka.</p>
<p>Predsednik Janez Hočevar: Hvala. S tem poslanskim vprašanjem smo
dopolnili 2. točko dnevnega reda. Poslansko vprašanje bom poslal
Izvršnemu svetu.</p>
<p>Dnevni red današnje seje je s tem izčrpan in zato zaključujem sejo.</p>
<p>(Seja je bila zaključena ob 18.05.)</p>
<p>PRILOGE</p>
<p>Poročila odborov in komisij, ki k temeljnemu aktu ne predlagajo sprememb
ali dopolnitev in ki v svoji obrazložitvi ne navajajo vsebinsko novih
argumentov, so v prilogah označena samo z navedbo odbora ali komisije,
ki je poročilo pripravil, ter z datumom in opravilno številko poročila.</p>
<p>PISMENA VPRAŠANJA POSLANCEV</p>
<p>Mirko Remec poslanec Republiškega zbora</p>
<p>Delavski svet Luke Koper je na svoji 24. seji dne 11. 12. 1965 ocenil
ekonomski položaj delovne organizacije, v kateri se bo le-ta znašla leta
1966, in naslednjega leta zaradi novega sistema železniških tarif in še
vedno nezagotovljenih sredstev za izgradnjo proge Koper—Prešnica.</p>
<p>Z namenom, da bi obvladali doseženi obseg prometa preko koprske luke, je
bil po letu 1963 uveden kombinirani cestno-železniški transport blaga na
relaciji Koper—Kozina. Tak transport je sicer udeležencem povzročil
vrsto organizacijskih, pravnih in še posebej finančnih težav, zaradi
enotnih železniških tarif pa ni odločilneje vplival na ekonomsko
sposobnost luke. Del stroškov kombiniranega prevoza blaga na relaciji
Koper—Kozina je namreč doslej krila Skupnost jugoslovanskih železnic
Beograd, del pa komitenti in luka. Ti povečani stroški so močno
obremenjevali dohodek delovne organizacije in ji onemogočali hitrejšo
izgradnjo luke ter izboljševanje družbenega in življenjskega standarda
zaposlenih.</p>
<p>Z novimi železniškimi tarifami pa se bo ekonomski položaj koprske luke
bistveno poslabšal. Virtualna tarifna razdalja na relaciji Koper—Kozina
odraža namreč stališče železnice, po katerem morajo biti s tarifo kriti
tudi vsi stroški kombiniranega prevoza in pretovora blaga. Po tem
stališču jugoslovanskih železnic bi morala Luka Koper, ki je v
primerjavi z reško luko od Pivke dejansko oddaljena le 7 km več, plačati
kar 2000 din več po toni prevoženega blaga prvega tarifnega razreda, kar
jo razumljivo postavlja v nemogoč ekonomski položaj.</p>
<p>Po izjavah predstavnikov železnic bi bila ta sicer v letu 1966
pripravljena nositi stroške prevoza na relaciji Koper—Kozina za
tranzitno blago, postavlja pa pri tem skorajda nedosegljive zahteve
glede količinskega prometa. Za stroške kombiniranega prevoza, uvoznega
in izvoznega blaga pa zahteva ustrezne subvencije iz družbenih sredstev.</p>
<p>Po mnenju delavskega sveta Luke Koper pa tako subvencioniranje in
reševanje obstoječe situacije ne nudi kolektivu zadosti garancij za
njegov nadaljnji razvoj in poslovanje, če se gradnja proge odloži ali
zavleče. Delavski svet meni, da je realna rešitev le v tem, da se odsek
železniške proge Koper—Prešnica v dolžini 30,5 km v predračunski
vrednosti iz leta 1965 9,1 milijona dinarjev zgradi najpozneje do konca
leta 1967. Nadaljnje zavlačevanje izgradnje proge ne bi bilo racionalno
tudi zaradi povečevanja gradbenih storitev. Ekonomski položaj delovnega
kolektiva luke bo v začetku leta 1967 obremenilo že prvo odplačilo do
sedaj vloženih sredstev, čeprav proge še ne bo koristil.</p>
<p>Delavski svet Luke Koper je na isti seji opozoril tudi na problem
širšega pomena za razvoj gospodarstva na slovenski obali v primeru, če
se odloži ali zavleče izgradnja železniške proge. Gre namreč za dejstvo,
da se bodo tuji in domači komitenti, če se Luka Koper ne bo pravočasno
usposobila za zadovoljitev njihovih potreb, le-ti preorientirali na
druge tuje in domače luke, ki se pospešeno grade.</p>
<p>" Smo na kraju 1965. leta in obenem na začetku 1966, ko bomo sprejeli
srednjeročni program gospodarskega razvoja SRS. Za uresničevanje tega
programa bomo že v letu 1966 namenili določena sredstva tudi za
nadaljnji razvoj prometa. Menim, da je izgradnja proge Koper—Prešnica
tako iz potrebe nadaljnjega razvoj slovenskega gospodarstva sploh, in
turizma še posebej, tako pomembna, da jo je v izgradnji na področju
prometa, po dokončanju gorenjske ceste, potrebno uvrstiti na prvo mesto
in poiskati možnosti, da se Luki Koper odobri za to potrebna sredstva.</p>
<p>V letu 1964 se je pokazala možnost, da so v izgradnji proge poleg
republike sodelovale tudi KB. Po pogodbah se bo sodelovanje KB
nadaljevalo tudi v prihodnjem letu. Kolikor bi vsa omenjena sredstva ne
zadostovala za pospešeno graditev proge, bi bilo potrebno iskati
možnosti angažiranja razpoložljivih sredstev zainteresiranih delovnih
organizacij in eventualno tudi iz 2 % sredstev dopolnilnih skupnih
rezerv gospodarskih organizacij.</p>
<p>Predstavnika Izvršnega sveta prosim, da na prihodnji seji pojasni
stališče Izvršnega sveta SR Slovenije do tega perečega problema in
poslance zbora seznani s programom rešitve.</p>
<p>Slavka Perger poslanka Republiškega zbora</p>
<p>Glede na intenzivne priprave v zvezi z inventarizacijo in ocenjevanjem
stanovanj in s tem prehod na nove stanarine, se v praksi pogosto
pojavlja vprašanje, na kakšen način in v kakšni obliki bodo deležni
subvencije stanovalci v hišah, ki so last zasebnikov. Da ne bi bilo
nesporazumov, pojasnjujem, da imam v mislih najemnike stanovanj in ne
lastnike zasebnih stanovanj oziroma hiš.</p>
<p>V tej fazi inventarizirajo in popisujejo tudi stanovanja v zasebnem
lastništvu, zato zlasti ti stanovalci ta vprašanja zelo pogosto načenjajo.</p>
<p>Prosim, da se mi to vprašanje pojasni na seji Republiškega zbora.</p>
<p>Milan Medvešček poslanec Gospodarskega zbora</p>
<p>S kakšnimi dajatvami bodo v letu 1966 iz zaključnega računa za leto 1965
obremenjene gospodarske organizacije z republiškimi predpisi, zakoni ali
priporočili (obvezna posojila, odvajanje določenega odstotka od
investicijskega sklada) in podobno?</p>
<p>Franc Bizjak</p>
<p>poslanec Prosvetno-kulturnega zbora</p>
<p>Že dalj časa se telesno-vzgojni forumi ukvarjajo s problemom v zvezi s
sredstvi »male športne prognoze«, ki naj bi se po republikah stekala v
sklad za gradnjo športnih objektov pri republiških zvezah za telesno
kulturo. Nekateri menijo, da bi bila to najprimernejša oblika zbiranja
sredstev v republiškem merilu in bi se del sredstev lahko dajal tudi
šolam za gradnjo potrebnih objektov. Problem je postal tedaj, ko se je
za omenjena sredstva zainteresirala tudi Zveza za telesno vzgojo SFRJ,
ki želi del sredstev zase.</p>
<p>Menim, da je zaradi določene stagnacije telesne kulture nujno potrebno
urediti tako, da bodo republiške zveze dobile omenjena sredstva v celoti
in čimprej pričele z vlaganjem v prepotrebne športne objekte!</p>
<p>Glede na to postavljam naslednje vprašanje:</p>
<p>Kaj je na tem področju storjenega, kaj zavira uspešno rešitev problema
in ali so izgledi za to, da bodo omenjena sredstva združena v sklad pri
republiških zvezah v celoti?</p>
<p>Ivan Bertoncelj</p>
<p>poslanec Prosvetno-kulturnega zbora</p>
<p>Strokovne šole bivšega ljubljanskega okraja, ki jih financira
medobčinski sklad, dobivajo v letu 1965 80 % pogodbene vsote za osnovno
dejavnost.</p>
<p>1,. Kaj je z revalorizacijo sredstev in osebnih dohodkov prosvetnih
delavcev na strokovnih šolah v smislu gospodarske reforme?</p>
<p>2. Kako je urejeno financiranje strokovnih šol do izida novega zakona o
financiranju strokovnega šolstva?</p>
<p>Miroslav Vute</p>
<p>poslanec Prosvetno-kulturnega zbora</p>
<p>Predstavniki šol II. stopnje z območja Dolenjske so me obvestili o
nevzdržni finančni situaciji šol, ki se financirajo iz medobčinskega
sklada v Ljubljani.</p>
<p>Te šole prejemajo že več mesecev le 80 % odobrenih sredstev in zaradi
tega ne morejo pravočasno in v redu izplačevati niti osebnih dohodkov
svojih stalnih in pogodbenih sodelavcev, da o materialnih potrebah šol
sploh ne govorimo.</p>
<p>Vse to povzroča negodovanje šolskih delovnih kolektivov in vpliva na
uspešnost dela teh šol.</p>
<p>Situacija, ki jo navajam, je kakor vsi vemo, posledica neuspelega
medobčinskega sodelovanja, oziroma neizpolnjevanja pogodbenih obveznosti
občin do sklada.</p>
<p>Ker je sedanje stanje nevzdržno in ne sme trajati naprej, vprašujem:</p>
<p>Ali je v pripravi sprememba v načinu financiranja šol II. stopnje in
kdaj bo uveljavljena?</p>
<p>Truda Žoher-Durjava poslanka Prosvetno-kulturnega zbora</p>
<p>Prosvetno-kulturni zbor je na seji dne 26. oktobra 1965 obravnaval
gradivo Republiškega sekretariata za prosveto in kulturo ob bolj smotrni
organizaciji in izpopolnitvi prosvetno-pedagoške službe v Sloveniji.
Zbor se je zavzel za ureditev, ki naj izboljša oziroma zoži omrežje
prosvetno-pedagoške službe, in sprejel pobudo, naj občinske skupščine v
soglasju z zavodi za prosvetno-pedagoško službo prouče organizacijo in
izboljšanje metod dela prosvetno-pedagoške službe.</p>
<p>Glede na to sprašujem, kakšni ukrepi so bili od tedaj sprejeti za
izboljšanje organizacije in delovanja prosvetno-pedagoške službe, zlasti
še, ker so poskusi za ukinitev posameznih zavodov za prosvetno-pedagoško
službo in prenos te službe v okvir občinske uprave. S tem v zvezi me
zanima, ali je to v skladu z veljavnimi predpisi in z razvojem
prosvetno-pedagoške službe?</p>
<p>Ivanka Strmole</p>
<p>poslanka Socialno-zdravstvenega zbora</p>
<p>Mladinsko naravno zdravilišče RKS Debeli rtič pri Kopru je stacionaren
zdravstveni zavod, ki ga je ustanovil Glavni odbor RKS. Svet za
zdravstvo LRS je z odločbo št. 07/1-022-1/63 od 4. 2. 1063 priznal
zdravilišču status stacionarnega zavoda specializiranega za zdravljenje
s prirodnimi zdravilnimi faktorji z ugotovitvijo, da zdravilišče
izpolnjuje pogoje po pravilniku o minimalnih pogojih za ureditev in delo
naravnih zdravilišč.</p>
<p>Zdravilišče je namenjeno bolnim otrokom iz Slovenije od 3. do 16. leta
starosti z določenimi indikacijami in ima zdravstveno, pedagoško,
socialno službo, popolno osnovno šolo itd. Osnovno šolo financira sklad
za šolstvo SRS.</p>
<p>Zdravilišče obsega 7 ha najlepšega dela slovenske obale in ima skoraj
neomejene možnosti razvoja. Družba je vložila za izgradnjo tega
zdravilišča že milijardo starih dinarjev. Kapaciteta zdravilišča poleti
je okoli 370 postelj, v zimskem času pa 240. Do meseca oktobra 1965 so
bile vse kapacitete izkoriščene. Takrat pa so zavodi za socialno
zavarovanje v Sloveniji sprejeli nove ukrepe za omejitev trošenja
sredstev za zdravstveno varstvo. Zato ima zdravilišče v zadnjih mesecih
povprečno komaj 55 oskrbovancev. Samoupravni organi zdravilišča so
izkoristili vse možnosti, da bi se stanje izboljšalo, vendar brez vidnih
uspehov. V Sloveniji pa je po zagotovilu zdravstvenih delavcev dovolj
otrok, ki so potrebni takega zdravljenja.</p>
<p>V novo nastalih pogojih niti zdravilišče niti osnovna šola ne moreta
dolgo delovati. Zanima me, kakšno je stališče Izvršnega sveta Slovenije
v zvezi s tem problemom oziroma, ali namerava Izvršni svet podvzeti
kakšne konkretne ukrepe, da bi se stanje saniralo in odpravila
nepopravljiva škoda, če bi prišlo do ukinitve zdravilišča.</p>
<p>Franc Svetina</p>
<p>poslanec Organizacijsko-političnega zbora</p>
<p>Uveljavljam svojo pravico na temelju 102. člena začasnega poslovnika
Organizacijsko-političnega zbora Skupščine SRS in postavljam Izvršnemu
svetu Skupščine SRS vprašanja, na katera naj odgovori skladno z določili
103. člena začasnega poslovnika OPZ na seji tega zbora.</p>
<p>V občini Celje, tj. v volilni enoti, kjer sem bil izvoljen, občani na
zborih volivcev in drugih javnih shodih že nekaj časa izredno zavzeto
razpravljajo o uvedbi prispevka za uporabo mestnega zemljišča. Ko
razpravljajo o občinskem odloku, izražajo največ negativnih pripomb na
račun postopka, po katerem je bil odlok sprejet, sprašujejo pa tudi za
nekatera nerešena vprašanja, ki jih odlok ne rešuje in so tudi sicer
neraziskana.</p>
<p>Nesporno je, da je Skupščina občine Celje s sprejetjem odloka izredno
hitela, da ne bi zamudila roka določenega z zveznim zakonom o določanju
višine prispevkov in davkov občanov za leto 1966; kakor je tudi
nesporno, da so kritike občanov glede tega in glede vprašanj, ki
ostajajo še dalje nerešena, v večini primerov tehtne in utemeljene.</p>
<p>Ko se sprašujem, kdo je povzročil takšno ostro reakcijo občanov, ki v
nekaterih primerih že presega običajen okvir razprave o konkretnem
odloku in ko upoštevam dejstvo, da je tudi v nekaterih drugih občinah v
naši republiki položaj podoben, ugotavljam naslednje:</p>
<p>Temeljni zakon o prispevku za uporabo mestnega zemljišča je Zvezna
skupščina sprejela februarja 1965. leta. Republiški upravni organi so
obvestili občine, da bo Skupščina SRS sprejela še do konca leta 1965
ustrezen republiški zakon. Prvi osnutek takšnega zakona je bil
posredovan občinam v juliju 1965, drugi pa v novembru 1965. Sredi
decembra pa so popolnoma nepripravljene občine sprejele obvestilo, da je
Izvršni svet sklenil, da predloga zakona ne bo posredoval Skupščini SRS,
zato naj občine po zveznem zakonu takoj pričnejo z izdelavo ustreznih
odlokov.</p>
<p>Izvršni svet naj konkretno odgovori na naslednja vprašanja:</p>
<p>1. Kaj je storil Izvršni svet in kaj so storili upravni organi SRS, da
bi bil temeljni zakon o prispevku za uporabo mestnega zemljišča v naši
republiki realiziran?</p>
<p>2. Cemu se je Izvršni svet odločil predlagati Skupščini SRS v razpravo
in sprejetje zakon o prispevku za uporabo mestnega zemljišča in o tem
obvestil občine in čemu je to svoje odločitev šele v decembru preklical?</p>
<p>3. Kdo je po mnenju Izvršnega sveta odgovoren za sedanje stanje na tem
področju in ali zveza, republika ali občina?</p>
<p>Inž. Marija Zupančič-Vičar poslanka Organizacijsko-političnega zbora</p>
<p>Na 11. seji obeh zborov SOb Jesenice dne 16. 12. 1965 so odborniki v
razpravi o ukinitvi vlakov, prog in nakladalnih postaj v občini Jesenice
izrazili dvom v resničnost podatkov, ki jih je navedla Skupnost
železniških podjetij Ljubljana, v svoji analizi z dne 24. 11. 1965,
izdelani za Izvršni svet Slovenije.</p>
<p>Prosim za pojasnilo na naslednja vprašanja:</p>
<p>1. Ali je Izvršni svet preveril izračun stroškov za obratovanje proge
Jesenice—Planica za leto 1966 in izračun naložb za nadaljnje
vzdrževanje proge Jesenice—Planica, kar je navedeno v poglavjih VI, str.
18 in IX, str. 26 v omenjeni analizi. Če Izvršni svet ni preveril
zgornjih podatkov, naj jih kasneje preveri in mi to posreduje.</p>
<p>2. Ali je Izvršni svet zahteval od Skupnosti železniških podjetij
Ljubljana primerjalno analizo za stroške obratovanja modernizirane proge
(predložena analiza velja za promet, ki je neekonomično organiziran na
način kot pred leti — parna vleka, nepotrebno velike kompozicije, 6
križanj s cesto v nivoju z zapornicami, postajna poslopja in osebje
itd.) z motornimi vlaki, semaforji in ugodnejšim voznim redom. Ce
Izvršni svet take analize ni zahteval, naj jo kasneje zahteva in mi
podatke posreduje.</p>
<p>3. Ali je prav, da utemeljujemo ukinitev neke proge z drugačnimi
kriteriji kot pa utemeljujemo gradnjo nove proge. (V obravnavani analizi
je utemeljen samo ekonomski izračun.)</p>
<p>PREDLOG RESOLUCIJE o usmeritvi razvoja SR Slovenije v letu 1966</p>
<p>Skupščina Socialistične republike Slovenije je na seji Republiškega
zbora in na seji Gospodarskega zbora dne 15. 2. 1966 .razpravljala o
gospodarskem in družbenem razvoju SR Slovenije v letu 1965 in o
možnostih tega razvoja v letu 1966 ter na podlagi razprave in na podlagi
7. alinee 135. člena ustave SR Slovenije sprejela</p>
<p>RESOLUCIJO o usmeritvi razvoja SR Slovenije v letu 1966</p>
<p>1. Gospodarska reforma pozitivno učinkuje na gospodarski in družbeni
razvoj SR Slovenije. Nujno in v dokaj intenzivni obliki pa je razkrila v
vzrokih dosedanjega načina gospodarjenja pogojene nesorazmernosti in
neskladnosti v družbenoekonomskem razvoju. Tako stanje postavlja
družbeno-politične skupnosti in delovne organizacije v dokaj zahtevnejše
pogoje delovanja in poslovanja, zlasti ker se bodo v letu 1966 učinki
gospodarske reforme še določneje pokazali. Zato bodo v tem letu potrebni
še posebni napori za gospodarjenje v pogojih, ki jih ustvarja
gospodarska reforma.</p>
<p>Organi SR Slovenije, družbeno-politične skupnosti in delovne
organizacije bodo pri vseh akcijah za usmerjanje in vplivanje na
družbeni razvoj izhajale iz načel in ciljev gospodarske reforme.</p>
<p>2. Zahtevnejši pogoji gospodarjenja in potreba po novem načinu
poslovanja sicer v letu 1966 zaostrujejo možnosti za tako visoko stopnjo
rasti družbenega proizvoda, kot je bila dosežena v letih pred
gospodarsko reformo. Kljub temu pa Skupščina SR Slovenije sodi, da bo ob
izkoriščanju vseh objektivnih možnosti, kakor tudi ob maksimalnem
prizadevanju subjektivnih činiteljev v tem letu mogoče doseči 7—-8 %
povečanje družbenega proizvoda.</p>
<p>Le če bo dosežena taka stopnja rasti družbenega proizvoda, bo možno
doseči tak obseg potrošnje, na katerega se računa v letu 1966.</p>
<p>3. Predvidena rast družbenega proizvoda je predvsem odvisna od
prizadevanj samih delovnih organizacij. V tem pogledu bodo odločujočega
pomena napori za dvig produktivnosti in izvoz blaga na tuja tržišča.</p>
<p>Da se dosežeta ta dva osnovna cilja, bodo republiški organi nudili
delovnim organizacijam vso možno pomoč: zlasti pri uporabi proizvodnih
zmogljivosti in obratnih sredstev, razvoju specializacije in
kooperacije, ustvarjanju ustreznega sistema notranje delitve dohodka,
politiki zaposlovanja, razvoju večje poslovnosti v blagovnem in denarnem
prometu in pri vlaganjih v razširjeno reprodukcijo. Posebnega pomena bo
racionalna uporaba razpoložljive količine energije, ker v letu 1966
kljub povečanim zmogljivostim še ne bo zadostila potrebam.</p>
<p>Ker je rast družbenega proizvoda odvisna tudi od reševanja mnogih
odprtih vprašanj v gospodarskem sistemu, kot so devizni režim in
zunanjetrgovinski sistem, kreditni sistem, sistem cen in sistem
financiranja razširjene reprodukcije, bodo republiški organi posebej
spremljali gibanje gospodarstva ter na podlagi ugotovitev predlagali
pristojnim zveznim organom, ukrepe za spremembe in dopolnitve predpisov,
ki niso prilagojeni ciljem večje učinkovitosti gospodarjenja.</p>
<p>Skupščina SR Slovenije pričakuje, da se bodo v prizadevanja za
realizacijo take politike vključile tudi vse družbeno-politične
skupnosti in Gospodarska zbornica SR Slovenije ter da bodo tako politiko
podprle tudi družbeno-politične in strokovne organizacije.</p>
<p>4. V sedanjem gospodarskem sistemu in pri finančnih sredstvih, s
katerimi razpolaga, lahko republika po svojih organih le v manjši meri
neposredno vpliva na gospodarski razvoj. V danih pogojih bo s svojimi
ukrepi in finančnimi sredstvi zlasti:</p>
<p>— vplivala na tak razvoj bančnega poslovanja v SR Sloveniji, da bo
omogočena čim večja koncentracija sredstev za gradnjo tistih
zmogljivosti, ki so za nadaljnji razvoj gospodarjenja osnovnega pomena
ter da bo hkrati ustvarjena takšna mreža denarnih zavodov, ki bodo
sposobni po svoji moči in poslovnosti mobilizirati čim, večja finančna
sredstva na najbolj važnih mestih gospodarskega procesa.</p>
<p>— vlagala svoja za gospodarski razvoj namenjena sredstva, predvsem za
gradnjo elektroenergetskih objektov, pri tem bo pripravljala dolgoročni
program razvoja energetskega gospodarstva, ter za nadaljnjo gradnjo
proge Prešnica—Koper; vplivala na usmerjanje skupnih in dopolnilnih
sredstev rezerv gospodarskih organizacij v naložbe za sanacijo in
rekonstrukcijo gospodarskih organizacij, ki so najbolj pomembne za
nadaljnji gospodarski razvoj;</p>
<p>— izvajala take ukrepe iz svoje pristojnosti, da se doseže čim večja
stopnja rasti in intenzifikacija kmetijske proizvodnje. Pri tem bo
podprla tudi prizadevanja za rast zasebne kmetijske proizvodnje, zlasti
z razvijanjem materialnih pogojev za kooperacijo;</p>
<p>— skrbela za razvoj turizma, ki ima pogoje, da se uvrsti med najbolj
pomembne gospodarske dejavnosti v Sloveniji; pri tem bo podpirala tudi
zasebno gostinstvo in obrt,</p>
<p>5. SR Slovenija si bo po svojih organih posebej prizadevala, da z
ustrezno organizacijo in delovanjem uprave ter družbenih služb v čim
večji meri pripomore k izvajanju tako določene družbeno-gospodarske
politike.</p>
<p>Prav na področju splošne potrošnje so se nesorazmernosti v dosedanjem
razvoju in neusklajenosti teh dejavnosti z zmogljivostjo našega
gospodarstva najmočneje pokazale. To ima za posledico sorazmerno težje
finančno stanje republike, zlasti zaradi obveznosti iz preteklih let.
Usklajevanje splošne potrošnje z zmogljivostmi našega gospodarstva bo
zato ena izmed osnovnih nalog vseh družbeno-političnih skupnosti.</p>
<p>SR Slovenija bo po svojih organih v letu 1966 zlasti</p>
<p>— nadaljevala prizadevanja, da se obseg in način dela uprave uskladita s
potrebami funkcij republike in njenimi finančnimi zmogljivostmi;</p>
<p>— nadaljevala prizadevanja, da se na področju šolstva in izobraževanja
obseg in struktura šolske mreže, zlasti visokošolske, ter način
izobraževanja kadrov bolje prilagodita potrebam in da se dvigne zlasti
kvaliteta pouka. Pri tem ugotavlja, da je z danimi sredstvi, ki se za to
področje ne smejo zmanjšati, možno doseči znatno zboljšanje stanja tako
glede sredstev za posamezni šolski zavod kot glede doseženih rezultatov.</p>
<p>Enako politiko bo vodila tudi na področju znanstveno-raziskovalnega
dela, ki ga je treba v veliko večji meri in bolj organizirano vključiti
v neposredne potrebe gospodarstva in javnih služb;</p>
<p>— aktivno posegla v prizadevanja za izboljšanje organizacije zdravstvene
službe in njene tesnejše funkcionalne povezanosti v okviru širših
zdravstvenih območij ter poskrbela za uspešnejše programiranje
zdravstvenega varstva, kar naj bi omogočilo racionalnejše izkoriščanje
razpoložljivih sredstev in zagotovilo učinkovitejše in kvalitetnejše
zdravstveno varstvo;</p>
<p>_ sodelovala v naporih za prilagoditev skupnosti in službe socialnega
zavarovanja izpopolnjeni organizaciji zdravstvene službe; hkrati je
treba zagotoviti zboljšanje sistema in organizacije dela v socialnem
zavarovanju nasploh;</p>
<p>__ usmerjala napore za tako ureditev financiranja službe socialnega
varstva, da bi se le-ta lahko v večji meri usmerila v preventivno
dejavnost. Še posebej se bo zavzela za razvoj otroškega varstva;</p>
<p>— na področju cestnega gospodarstva bo skušala doseči tako organizacijo
cestne službe, da bo bolj ustrezala pogojem gospodarjenja na tem
področju, da bo dosežena večja cenenost in učinkovitost; hkrati bo treba
na tem področju že v letu 1066 doseči tako ureditev financiranja, da bo
zagotovljena vsaj enostavna reprodukcija. Dosedanji viri in sistem
financiranja ne zagotavljajo niti vzdrževanja cest;</p>
<p>—■ na področju stanovanjskega gospodarstva si bo prizadevala, da se bodo
sredstva iz stanarin uporabljala v prvi vrsti za vzdrževanje in obnovo
stanovanjskega fonda in da se čim manjši del teh sredstev porabi za
neproduktivne administrativne izdatke; da bodo skrb za gradnjo novih
stanovanj prevzele delovne organizacije in poslovne banke ter občani po
različnih oblikah varčevanja.</p>
<p>6. Na področju negospodarskih investicij bo dana prednost nadaljevanju
gradnje tehle že začetih objektov:</p>
<p>— nova bolnica, Ljubljana,</p>
<p>— infekcijska klinika, Ljubljana,</p>
<p>— zdravstveni dom dr. Petra Držaja, Ljubljana,</p>
<p>— inštitut za tuberkulozo, Golnik,</p>
<p>— zavod za usposabljanje slušno in govorno prizadete mladine, Ljubljana,</p>
<p>— študentovski stanovanjski stolpič, Ljubljana,</p>
<p>— Slovensko narodno gledališče, Ljubljana,</p>
<p>— RTV (III. faza),</p>
<p>— nuklearni inštitut Jožefa Štefana (reaktor),</p>
<p>— veslaški center, Bled,</p>
<p>— zavod za slepo mladino, Ljubljana,</p>
<p>— višja šola za zdravstvene delavce, Ljubljana,</p>
<p>— stavba SAZU, Ljubljana.</p>
<p>O nadaljevanju gradnje teh objektov bo v okviru razpoložljivih sredstev
odločala Skupščina SR Slovenije na podlagi predloženih finančnih programov.</p>
<p>Izvršni svet bo v roku 2 mesecev predložil finančni program za gradnjo
nove bolnice v Ljubljani.</p>
<p>Gradnja drugih že začetih objektov se v letošnjem letu ne bo nadaljevala.</p>
<p>POROČILA</p>
<p>Zakonodajno-pravna komisija Skupščine SR Slovenije je na svoji seji dne
11. februarja 1966 obravnavala predlog resolucije o usmeritvi razvoja SR
Slovenije v letu 1966, z dne 10. februarja 1966.</p>
<p>V načelni obravnavi je zakonodajno-pravna komisija razpravljala o
značaju predloga resolucije kot splošnega akta, ki naj usmeri razvoj v
SR Sloveniji v letu 1966. Po določbi 34. člena ustave SR Slovenije
družbeno-politične skupnosti, vključno republika, planirajo razvoj
gospodarstva in materialne osnove drugih dejavnosti z družbenimi plani,
za uresničevanje v družbenih planih določenih razmerij pa sprejemajo
ustrezne normativne akte ter ekonomske, finančne in druge ukrepe.
Družbenega plana za razvoj v SR Sloveniji za leto 1966 nimamo, niti se
ne namerava sprejeti, pač pa je v pripravi srednjeročni plan
gospodarskega in družbenega razvoja SR Slovenije, ki pa je šele v
pripravi in Skupščini še ni mogel biti predložen. S predlagano
resolucijo, ki sicer ne predstavlja oziroma ne nadomešča republiškega
družbenega plana za leto 1966, se vendar opredeli politika razvoja SR
Slovenije za leto 1966 na posameznih področjih ter se v tem okviru
konkretizirajo glavne naloge, še posebej tudi naloge republike in njenih
organov. Po mnenju zakonodajno-pravne komisije se s predlogom resolucije
uresničuje ustavna pravica republike, da določa splošna načela, cilje in
smer politike Socialistične republike Slovenije na posameznih področjih,
ki izhaja iz določbe 7. alinee 135. člena ustave SR Slovenije ter se
zato v uvodnem besedilu predlog akta pravilno oslanja na citirano
ustavno določilo.</p>
<p>Pri predlogu resolucije gre za splošen politični akt, ki obravnava
vprašanja skupnega pomena za republiko; takšni splošni akti se, kot
določa ustava, sprejemajo v obliki deklaracije ali resolucije (136. člen
ustave SR Slovenije). Glede na to in ker je po mnenju komisije na mestu
uporaba resolucije kot splošnega akta, komisija predlaga, da se drugi
del uvodnega besedila spremeni oziroma dopolni tako, da se glasi:</p>
<p>»... v letu 1966 ter po razpravi, na podlagi 7. alinee 135. člena ter
136. člena ustave SR Slovenije, sprejela.«</p>
<p>V podrobni obravnavi, ki se ni spuščala v stvarno vsebino predloga
resolucije, ampak se je omejila le na redakcijo njegovega besedila, so
bile dane sugestije za nekatere spremembe oziroma dopolnitve teksta:</p>
<p>V 1. točki: Besedilo drugega stavka naj bi se glasilo: »Nujno pa
je močno razkrila nesorazmernosti in neskladnosti v družbenoekonomskem
razvoju, ki so posledica dosedanjega načina gospodarjenja.«</p>
<p>V 2. točki : Besedilo v 2. vrsti 1. odstavka naj bi se takole
spremenilo: ».. . v letu 1966 otežujejo možnosti za dosego tako visoke
stopnje«.</p>
<p>V 3. točki: V prvi vrsti drugega odstavka naj se besedilo izpopolni:
»bodo republiški organi v okviru svoje pristojnosti nudili«.</p>
<p>V 4. točki: V četrti vrsti 1. alinee naj se besedi »takšna mreža«
nadomestita z besedama »takšno poslovanje«.</p>
<p>V predzadnji in zadnji vrsti 3. alinee naj se besedilo dopolni takole:
»pogojev za njeno kooperacijo z družbenim sektorjem«.</p>
<p>V prvi vrsti četrte alinee naj se beseda »ki« nadomesti z besedo »ker«,
v zadnji vrsti pa naj se besedilo spremeni tako, da se glasi: »podpirala
tudi razvoj zasebnega gostinstva in obrti«.</p>
<p>V 5. točki naj se v tretjem odstavku:</p>
<p>pričetek besedila 3. alinee začne: »— enako politiko ...«, beseda
»javnih« v zadnji vrsti pa naj se nadomesti z besedami: »uprave in
družbenih«;</p>
<p>V 5. alinei naj se konec besedila v drugi vrsti in besedilo v 3. vrsti
spremeni takole: »zdravstvene službe ter za zboljšanje sistema ...«.</p>
<p>V 6. točki : Besedilo 2. in 3. odstavka naj se združi, ker gre za
isto materijo.</p>
<p>Komisija je mnenja, naj bi se poseben sklep o zadolžitvi SRS do višine
25 000 000 N din, ki je v predlagani obliki le političen akt, ne sprejel
kot samostojen akt. Kot je v posebnem poročilu komisije k predlogu
omenjenega akta navedeno, je možno sprejemati le konkretne akte o
zadolžitvi oziroma o poroštvu. Zato pa naj bi se v predlogu resolucije
dodal v 6. točki nov predzadnji odstavek, ki bi se glasil:</p>
<p>»Za financiranje oziroma sofinanciranje gradnje navedenih objektov v
letu 1,966 bo SR Slovenija najela kredit oziroma bo porok za kredite, ki
jih bodo najeli investitorji, do višine 25 000 000 N din.«</p>
<p>Po mnenju zakonodajno-pravne komisije je predlog resolucije o usmeritvi
razvoja SR Slovenije v letu 1966 v skladu z ustavo in s pravnim sistemom.</p>
<p>St.: 30-27/66 Ljubljana, 31. 2. 1966</p>
<p>Odbor za družbeni plan, finance in proračun Republiškega zboraje na seji
dne 2. 2. 1966 obravnaval analizo razvoja v letu 1965 in oceno možnosti
razvoja SR Slovenije v letu 1966, ki jo je predložil Zavod SRS za
planiranje.</p>
<p>Odbor je v obravnavi izhajal iz ugotovitev gradiva »Analiza razvoja v letu</p>
<p>1965 in ocena možnosti razvoja SR Slovenije v letu 1966« (I. Osnovne
značilnosti razvoja, II. Razvoj po dejavnostih in Tabelarni pregled) in
uvodne obrazložitve predstavnika Zavoda SRS za planiranje.</p>
<p>Odbor je menil, da prikaz družbenoekonomskih gibanj leta 1965 v gradivu
odraža spremembe v pogojih gospodarjenja zaradi gospodarske reforme.
Analiza posledic zaradi sprememb v pogojih gospodarjenja pa ni dovolj
kritično obdelana.</p>
<p>V obsežni razpravi o položaju in obstoječih pogojih gospodarjenja v letu</p>
<p>1966 se je odbor predvsem zadržal na nekaterih osnovnih problemih
bodočega razvoja. O teh osnovnih problemih pa je bilo v razpravi
poudarjeno zlasti naslednje:</p>
<p>1. Pri rasti družbenega proizvoda oziroma proizvodnje je mogoče računati
na 7—8 % povečanje, kljub zahtevnejšim pogojem poslovanja gospodarskih
organizacij.</p>
<p>a) Da bi se dosegla pričakovana stopnja gospodarske rasti, pa bi bilo
treba vložiti vse napore za njeno realizacijo. Pri drugačnem
gospodarskem gibanju bi namreč obstojala nevarnost, da pričakovanja v
zvezi z gospodarsko reformo ne bi bila ustvarjena, predvidevanja v zvezi
z gibanjem vseh oblik potrošnje pa prav tako ne bi bilo mogoče doseči;
nemogoče bi bilo tudi doseči kvalitetne premike v proizvodnji, ki se
nanašajo zlasti na povečanje produktivnosti dela.</p>
<p>Posebej je bilo v razpravi poudarjeno, da bo v letu 1966 ena izmed
osnovnih nalog tudi ta, da zagotovimo skladnost gibanja potrošnje z
ustvarjeno proizvodnjo.</p>
<p>Gradivo je registrirano v dokumentaciji Skupščine SRS pod št. 30-27/66.</p>
<p>V položaju, ko imamo izredno široko fronto nedokončanih investicij, bodo
potrebni precejšnji napori delovnih organizacij in poslovnih bank, da bi
z razpoložljivimi sredstvi hitreje reševali osnovne probleme
proizvodnje, kar velja zlasti za energetske objekte in za modernizacijo
tiste proizvodnje, ki bd ob pogojih gospodarske reforme omogočala
hitrejši razvoj.</p>
<p>Pričakovana valorizacija osebnih dohodkov bo morala temeljiti na
povečanju udeležbe osebnih dohodkov v strukturi družbenega proizvoda in
na povečanju proizvodnje in produktivnosti dela, ker je le to pot
zagotavljanja višjega življenjskega standarda.</p>
<p>Na pričakovanem povečanju proizvodnje in povečanju osebnih dohodkov
temeljijo tudi vse projekcije splošne potrošnje, zlasti proračunov in
socialnega zavarovanja in bi zato imela manjša stopnja rasti proizvodnje
lahko težke posledice na gibanje te potrošnje.</p>
<p>b) V obstoječih pogojih gospodarjenja je doseganje pričakovane stopnje
rasti proizvodnje odvisno predvsem od naporov delovnih organizacij.
Odločujočega pomena bo pri tem povečanje izvoza, kar bi prispevalo na
eni strani k boljši oskrbi proizvodnje z reprodukcijskim materialom iz
uvoza, na drugi strani pa k odpiranju tržišč, kar je posebej važno za
predelovalno industrijo. Kot možnosti za doseganje boljših rezultatov
gospodarjenja, na katere lahko vplivajo gospodarske organizacije same
ali v sodelovanju s poslovnimi bankami, so bile posebej omenjene
notranje rezerve delovnih organizatij. Posebej je bilo ponovno
opozorjeno na notranje rezerve v izkoriščanju kapacitet, v uporabi
obratnih sredstev, v uporabi ustreznih sistemov notranje delitve dohodka
in v razvoju specializacije in kooperacije.</p>
<p>c) Za gospodarjenje gospodarskih organizacij je izraba možnosti, na
katere lahko vplivajo, še toliko pomembnejša, ker je treba pri pogojih
gospodarjenja v letu 1966 računati tudi s faktorji, ki so za gospodarsko
organizacijo objektivno dani.</p>
<p>Tako v preskrbi z električno energijo ni pričakovati izboljšanja. Odbor
je ugotovil, da po podatkih, navedenih v gradivu »Analiza razvoja v letu
1965 in ocena možnosti razvoja SR Slovenije v letu 1966« (II. Razvoj po
dejavnostih), pri povprečnih padavinah ni mogoče računati z večjo
proizvodnjo električne energije, kot je bil v letošnjem letu. Po teh
podatkih se bo proizvodnja v primerjavi s prejšnjimi leti gibala takole:</p>
<p>v GWh</p>
<p>1964 1965 1966 
Proizvodnja ............................3233 3590 3580 </p>
<p>— hidroenergija..........................1743 2301 2000</p>
<p>— termoenergija ........................1490 1289 1580</p>
<p>Poraba..................................3330 3606 3890</p>
<p>Za kritje porabe naj bi se uvozilo v letu 1966 oziroma prelilo iz
jugoslovanskega omrežja 310 GWh. Prijavljene potrebe (4434 GWh) bi bile
tako krite z 88% in bi bile potrebne omejitve za 544 GWh. Pri tem pa je
bilo poudarjeno, da bi bilo treba usmeriti napore, razen v pospešeno
gradnjo novih kapacitet, tudi v racionaliziranje potrošnje električne
energije. Kot možnost zmanjšanja težav v preskrbi z električno energijo,
zlasti ob konicah, je bila</p>
<p>22*</p>
<p>omenjena možnost večje uporabe plina butan v gospodinjstvih in delu
industrije. Za povečanje porabe tega plina bi bilo treba izgraditi nekaj
napajalnih postaj, medtem ko bi gorilne naprave financirali uporabniki
plina sami.</p>
<p>Pri preskrbi z reprodukcijskim materialom tudi zaenkrat še ni
pričakovati bistvenega izboljšanja. Podobe glede financiranja uvoza
reprodukcijskega materiala so bile z Jugobanko sicer prej sklenjene kot
lani, vendar za I. polletje.</p>
<p>V deviznem režimu še niso uveljavljene spremembe, ki bi dejansko
omogočale, da bi gospodarske organizacije same razpolagale z devizami,
ki so jih ustvarile.</p>
<p>Omenjeni so bili še problemi, kot so nesorazmerja med cenami zaradi
neizdelanega režima cen, delna neusklajenost kreditnega sistema,
problemi v deviznem in zunanjetrgovinskem sistemu in druga nerešena
vprašanja, za katerih rešitev bi bila potrebna sprememba zveznih predpisov.</p>
<p>č) Posebej se je odbor zadržal pri vprašanjih v zvezi s kmetijsko
proizvodnjo. Poudaril je nujnost boljšega izkoriščanja možnosti v
družbenem sektorju kmetijstva, kakor tudi sodelovanja z zasebnimi
kmetijskimi proizvajalci, kjer kljub naporom še vedno ni vidnejših
rezultatov. Kooperacija, ki naj bi temeljila na obojestranskem interesu,
je mnogokrat še ekonomsko nezanimiva za zasebnega kmeta. Ugotovljeno je
tudi bilo, da ni še povsem analiziran ekonomski položaj zasebnega
kmetijskega proizvajalca in faktorji, ki vplivajo na povečanje njegove
proizvodnje. Pri tem so bili kot primeri navadeni: možnost nabave drobne
mehanizacije in orodij, davčna politika v povezavi z bremeni za
zdravstveno in druga zavarovanja, obseg in učinkovitost stimulativne
družbene intervencije.</p>
<p>Odbor je končno menil, da bi morali Izvršni svet, republiški organi,
gospodarska zbornica in drugi pristojni činitelje spremljati pojave v
zvezi s prej omenjenimi osnovnimi problemi gospodarstva in pomagati pri
njihovem reševanju.</p>
<p>2. Za sredstva, razpoložljiva za investicijsko potrošnjo je v letu 1966
značilno, da z njimi v večji meri razpolagajo delovni kolektivi sami.
Pričakuje se, da bo obseg naložb v osnovna sredstva nominalno predvidoma
za okoli 1—2 % večji kot v lanskem letu. Takšno gibanje investicijske
potrošnje je posledica sprejetih ukrepov za stabilizacijo tržišča,
restrikcij pri dodeljevanju kreditov za obratna sredstva in zato večjih
naložb v trajna obratna sredstva.</p>
<p>V negospodarstvu pa se v manjšem povečanju naložb v osnovna sredstva,
kot v letih pred reformo, odražajo predvsem omejitve sredstev proračunov.</p>
<p>Ob realnem zmanjšanju investicijske potrošnje pa se ob še nerešenem
sistemu financiranja razširjene reprodukcije in večji razdrobljenosti
sredstev za investicije po nosilcih postavlja vprašanje, kako zagotoviti
sredstva za financiranje objektov s področja gospodarstva in
negospodarstva, ki imajo splošen pomen za republiko.</p>
<p>a) Pri financiranju objektov, ki imajo splošen pomen za republiko, bi
morale, po mnenju odbora, priti vse bolj do izraza poslovne banke. Glede
na to, da je uspešnost poslovanja bank odvisna tudi od organizacije
bančne mreže, bi bilo treba čim prej sprejeti odločitve o tem vprašanju.
Vloga poslovnih bank pri financiranju razširjene reprodukcije je v
sedanjih pogojih še toliko važnejša, ker družbeno-politične skupnosti
lahko neposredno razpolagajo od investicijskih sredstev le s sredstvi
odpravljenih družbenih investicijskih skladov; posredno pa lahko še s
svojo politiko vplivajo na uporabo sredstev skupnih in dopolnilnih
rezerv gospodarskih organizacij, ki so delno tudi namenjena za investicije.</p>
<p>b) Zaradi zmanjšanja razpoložljivih sredstev za investicije razpolagajo
poslovne banke le s sredstvi, ki omogočajo nadaljevanje gradnje samo
manjšega števila investicijskih objektov. Nadaljevanje gradnje nekaterih
investicij bo zato treba odložiti oziroma ponovno proučiti, ali so v
novih pogojih gospodarjenja še umestne. Na nekaterih investicijah, ki so
splošnega pomena za republiko, pa bo treba dela pospešiti. Med take
objekte spadajo, po mnenju odbora, zlasti elektroenergetski objekti in
proga Koper—Prešnica.</p>
<p>Po podatkih SGB bi bila za financiranje energetskih objektov potrebna v
letih 1966—1970 naslednja sredstva (brez sredstev specializiranih bank
— v mlrd S din):</p>
<p>Objekti v gradnji:</p>
<p>— HE Srednja Drava, dograjena 1968 ....................11,7</p>
<p>— TE Trbovlje, dograjena 1968 ..........................11,9</p>
<p>— TO Ljubljana, dograjena 1966 ........................7,2</p>
<p>— prenosi..................... 15</p>
<p>Novogradnje:</p>
<p>— TE Šoštanj, BI, dograjena 1970 ...........25,8</p>
<p>— prenosi................... 9,0</p>
<p>Skupaj . . . 67,1</p>
<p>Pri financiranju se računa na sredstva anuitet iz republiškega in
okrajnega investicijskih skladov, na udeležbo proizvodno prenosnih
podjetij, na namensko združevanje sredstev preko poslovnih bank, na 25 %
dopolnilnih sredstev skupnih rezerv, ki bodo naložene po zveznem
predpisu pri SGB in na sredstva, ki jih bo možno zbrati po zakonu o
graditvi in financiranju elektroenergetskih objektov od leta 1966 do
leta 1970.</p>
<p>Po podatkih SGB bi bilo treba zagotoviti v letu 1966 za gradnjo
elektroenergetskih objektov okoli 19 mlrd S din.</p>
<p>Ker pa v gornjem ni upoštevana gradnja novih elektrarn, ki jih bo treba
začeti graditi še pred letom 1970 (če hočemo zagotoviti kontinuiteto v
gradnji teh objektov), je bilo opozorjeno, da je treba intenzivno
pripravljati programe tudi za gradnjo novih elektrarn, ki naj bi začele
obratovati po letu 1970.</p>
<p>Financiranje proge Koper—Prešnica je treba nujno nadaljevati. Glede na
republiški pomen je potrebno, da se za financiranje te proge nameni tudi
del sredstev, ki jih lahko usmerja republika. Treba pa je izdelati
takšno konstrukcijo financiranja, ki bo zagotovila čimprejšnje
aktiviranje te investicije.</p>
<p>Od skupne predračunske vrednosti 12 mlrd S din je bilo doslej vloženo
3,2 mlrd S din.</p>
<p>Na področju gospodarstva je v republiškem merilu vrsta negospodarskih
investicij; po zadnjih ocenah znaša predračunska vrednost okoli 85 mlrd
S din. do konca leta 1965 pa je bilo v te investicije vloženo okoli 22
mlrd S din. Še potrebna sredstva za dokončanje teh objektov pa se seveda
ne nanašajo samo na republiko, ker je ta v mnogih primerih le sofinancer.</p>
<p>Z nadaljevanjem gradnje vseh teh objektov, pa glede na razpoložljiva
sredstva, v tem času ni mogoče računati. Zato je nujno, da se izdela
prioritetni red nadaljevanja gradnje teh nedokončanih objektov in najde
možnost za dokončanje tistih, ki so najnujnejši.</p>
<p>Glede na to, da v gradivu Zavoda SRS za planiranje položaj v zvezi z
nedokončanimi investicijami ni popolno prikazan, je odbor sklenil, da se
izdela podroben pregled vseh nedokončanih investicij in obveznosti, ki
iz njih izhajajo (glej prilogo A). V vsakem primeru, kjer bi s
posameznimi investicijami nadaljevali, pa bo glede financiranja potrebno
dokončno odločitev sprejeti le "na ■osnovi finančnih programov, kar je
bilo uzakonjeno v zakonu o odpravi sklada SRS za negospodarske investicije.</p>
<p>3. V okviru splošne potrošnje se je odbor v razpravi posebej zadržal pri
problemih proračunske potrošnje in položaju republiškega proračuna. Pri
tem je bilo govora, razen o problemih, ki se nanašajo na nadaljevanje
financiranja izgradnje nedokončanih negospodarskih investicij, tudi o
drugih obveznostih, ki jih ima proračun. Te obveznosti so v glavnem
sicer obdelane tudi v gradivu Zavoda SRS za planiranje (Analiza razvoja
v letu 1965 in ocena možnosti razvoja SR Slovenije v letu 1966 — I.
Osnovne značilnosti razvoja, str. 44 in I. Razvoj po dejavnostih, str.
35 in 36). Vendar je odbor ugotovil, da ta prikaz ne daje celotnega
pregleda vseh proračunskih obveznosti SR Slovenije, zato je sklenil, da
se tak prikaz posebej izdela (glej prilogo B). Prikazano stanje
proračunskih obveznosti samo po sebi opozarja na nujnost zelo
premišljenega gospodarjenja s proračunskimi sredstvi v bodoče. Zlasti
bodo potrebni napori za učinkovitejše naložbe razpoložljivih sredstev,
izredna previdnost pri sprejemanju novih obveznosti in dovolj prožna
politika za čim hitrejše saniranje tega stanja.</p>
<p>4. Ob zaključku razprave je odbor sklenil, da naj bi se najvažnejše
ugotovitve v zvezi s pričakovanim razvojem v letu 1966 strnile v posebno
resolucijo o usmeritvi razvoja SR Slovenije v letu 1966, ki jo odbor za
družbeni plan, finance in proračun Republiškega zbora skupaj z odborom
za proučevanje zakonskih in drugih predlogov Gospodarskega zbora
predlagata svojima zboroma.</p>
<p>St.: 30-27/66 Ljubljana, 9. 2. 1966</p>
<p>Odbor za proučevanje zakonskih in drugih predlogov Gospodarskega zbora</p>
<p>Skupščine SR Slovenije je na svoji seji dne 2. 2. 1966 obravnaval
analizo razvoja v letu 1965 in oceno možnosti SR Slovenije za leto 1966,
na podlagi gradiva, ki ga je pripravil Zavod za planiranje SR Slovenije.</p>
<p>V razpravi je bilo soglasno izraženo mnenje, da je napoved, da se bo v
letu 1966 povečala stopnja družbenega proizvoda za 7,6 %, izvoz pa za 14
do 15 %, preveč optimistična, saj zato ne obstojajo ustrezni ekonomski
pogoji gospodarjenja in potrebne materialne osnove. Napoved republiškega
zavoda za planiranje temelji na ugotovitvah, da so tudi v lanskem letu
bili doseženi ugodni izvozni rezultati, ki naj bi se letos še povečali;
da bodo v letu 1966 pričele obratovati nove industrijske zmogljivosti
ter ga se bodo v tem letu v gospodarstvu nadaljevali ugodni procesi, ki
jih je sprožila gospodarska reforma in ki naj bi še pospešili
izkoriščanje notranjih rezerv v gospodarskih organizacijah. Poslanci so
se strinjali z ugotovitvijo, da je treba čimbolj povečati družbeni
proizvod in izvoz, vendar pa so opozorili, da so bili dobri izvozni
rezultati v letu 1965 predvsem posledica še prej ustvarjenih zalog
reprodukcijskega materiala, ki, pa so sedaj okrnjene in desortirane.
Režim nabave deviz in reprodukcijskega materiala pa je še nadalje ostal!
tog in dolgotrajen. Kljub sprejetim in deklariranim načelom v deviznem:
sistemu in o poslovnih odnosih med gospodarskimi organizacijami in
bankami, ki razpolagajo z devizami, so gospodarske organizacije v mnogih
primerih glede nabave deviz in reprodukcijskega materiala še vedno
odvisne od birokratskega in uradniškega poslovanja v omenjenih bankah,
kar pa seveda onemogoča enakopravno nastopanje naših podjetij v
mednarodni konkurenci. Nedosledno izvajanje in delovanje mehanizma
vezave izvoza z uvozom se je posebno pokazalo pri republiški filiali
Jugobanke, ki je imela v primerjavi z ostalimi filialami Jugobanke na
razpolago manj čvrstih deviz, čeprav je bil izvoz slovenske industrije
na konvertibilna področja bolj ugoden kot v ostalih republikah.</p>
<p>Tudi v režimu kreditiranja za izvoz so ostale stare slabosti
(neselektivna kreditna politika, neodobravanje kreditov pri krajših
proizvodnih ciklusih, zahteva po dinarskem kritju pri avansih v tujini),
ki nedvomno ne bodo spodbujale gospodarskih organizacij k večjim
prizadevanjem na tujih tržiščih.</p>
<p>V zvezi s sistemom in režimom cen je treba določiti skupine proizvodov,
kjer je glede na obseg proizvodnje in na konkurenco možno cene
sprostiti. Poleg tega pa je treba tudi za ostale vrste proizvodov
določiti organizacijo in tehniko kontrole cen.</p>
<p>Člani odbora so poudarili, da bi vsako nadaljnje dodatno obremenjevanje
gospodarstva z novimi prispevki, dajatvami in pretirano visokimi
podražitvami resno ogrožalo načela gospodarske reforme, da gospodarske
organizacije razpolagajo z večjimi denarnimi sredstvi. Nove obremenitve
v zveznem in občinskih merilih (nove tarife službe družbenega
knjigovodstva, izredno povišanje železniških prevoznih tarif, prispevek
za uporabo zemljišča) zmanjšujejo akcijsko sposobnost gospodarskih
organizacij, da same na ekonomski način rešujejo probleme večje in
boljše proizvodnje ter višje produktivnosti dela.</p>
<p>V zvezi s prispevkom novih industrijskih zmogljivosti k večji stopnji
družbenega proizvoda za leto 1966 je odbor podvomil v realnost ocene, ki
je dana v analizah. Tudi v letu 1966 se namreč ne bo povečala
proizvodnja energije, prav tako pa za te objekte ni zagotovljene
zadostne količine surovin in reprodukcijskega materiala.</p>
<p>V zvezi s problemi zaposlovanja je odbor posebno pozornost posvetil
problemu zaposlovanja kmečkega prebivalstva v nekmetijskih dejavnostih.
Odbor je poudaril, da je treba za rešitev tega problema predvsem rešiti
problem zasebne kmetijske proizvodnje. Zadnji čas je že, da preidemo od
deklariranih in sprejetih načel o zasebni kmetijski proizvodnji h
konkretnim dejanjem in akcijam, s katerimi bi omogočili, da se zasebni
kmetijski proizvajalci učinkovito vključijo v blagovno proizvodnjo. S
pospeševanjem kooperacije na enakopravni osnovi, za nabavo ustrezne
kmetijske mehanizacije, z umirjeno davčno politiko, s kreditiranjem in z
ostalimi ukrepi bi lahko zavrli odliv kmečkega prebivastva ter obenem
povečali blagovne zaloge deficitarnih kmetijskih pridelkov.</p>
<p>V razpravi so člani odbora tudi opozorili, da morajo biti vse oblike
splošne potrošnje v skladu z materialnimi možnostmi, ki jih ustvarja
gospodarstvo. Pri tem so posebej omenili delovanje in razvoj
izobraževalnih institucij, predvsem visokega šolstva, ki glede na
sredstva, ki se vanj vlagajo, zaradi neustrezne organizacijske ureditve
in predimenzioniranosti še zdaleč ne daje pričakovanih rezultatov.</p>
<p>Ob zaključku razprave pa so člani odbora menili, da je uresničenje
gospodarskih predvidevanj za leto 1966, ki jih je v svojih analizah
zastopal republiški zavod za planiranje, vendarle možno, če bodo
zadovoljivo rešeni vsi problemi in težave, ki ovirajo nadaljnji
gospodarski razvoj naše republike. Da to dosežemo, pa je treba
pripraviti program konkretnih in jasnih nalog ter zadolžitev, katerih
uresničenje bi ustvarilo pogoje, da dosežemo predvideno rast
gospodarstva v SR Sloveniji.</p>
<p>Št.: 30-27/66 Ljubljana, 3. 2. 1966</p>
<p>PREDLOG ZAKONA o usmeritvi sredstev za investicije v letu 1966</p>
<p>1. člen</p>
<p>Anuitete od kreditov, odobrenih iz sredstev odpravljenega družbenega
investicijskega sklada SR Slovenije in anuitete od kreditov odobrenih iz
sredstev odpravljenih okrajnih investicijskih skladov, se v letu 1966
uporabijo za kreditiranje elektroenergetskih objektov v SR Sloveniji, ki
so v gradnji, razen zneska 500 milijonov dinarjev, ki se uporabi za
sodelovanje pri financiranju graditve železniške proge Koper—Prešnica.</p>
<p>2. člen</p>
<p>Znesek 500 milijonov dinarjev bo uporabljen za sodelovanje pri
financiranju graditve železniške proge Koper—Prešnica v letu 1966, če
bodo investitor, Združeno železniško podjetje Ljubljana, banke in druge
zainteresirane delovne organizacije zagotovile v letu 1966 najmanj
štirikrat tolikšna sredstva. Če bi investitor in organizacije ne
zagotovile najmanj 2 milijardi dinarjev, se v enakem razmerju zniža
udeležba republike.</p>
<p>3. člen</p>
<p>Ta zakon začne veljati naslednji dan po objavi v »Uradnem listu SRS«.</p>
<p>OBRAZLOŽITEV</p>
<p>Z zakonom o spremembah in dopolnitvah zakona o bankah in kreditnih
poslih je bil spremenjen 19. člen zakona o bankah. Po dosedanji ureditvi
so bile družbeno-politične skupnosti dolžne vložiti sredstva
odpravljenih družbenih investicijskih skladov v kreditne sklade
ustreznih bank, lahko pa so s svojimi planskimi akti usmerjale uporabo
teh sredstev. Po novi ureditvi pa se ta sredstva izločajo iz kreditnih
skladov bank in zbirajo kot sredstva družbenopolitičnih skupnostih na
posebnem bančnem računu. Ta sredstva se smejo za razliko od doslej
uporabljati samo za investicije v gospodarstvu. O pogojih za njihovo
uporabo pa se sklene z banko posebna pogodba.</p>
<p>Predloženi zakon določa uporabo sredstev, ki bodo razpoložljiva v letu
1966 od vrnjenih anuitet za kredite, dane iz republiškega
investicijskega sklada in iz bivših okrajnih investicijskih skladov.</p>
<p>Glede na to, da se tudi v letu 1966 pojavljajo problemi v zvezi z
zagotovitvijo potrebnih sredstev za nemoten potek graditve elektrarn, ki
naj bi zagotovile manjkajoče količine energije v naslednjih letih, naj
bi se anuitete odpravljenega republiškega investicijskega sklada in
anuitete odpravljenih okrajnih investicijskih skladov razen zneska 500
milijonov dinarjev, uporabile za kreditiranje teh objektov. Skupaj bi
znašale te anuitete okoli 5,1 N milijarde dinarjev.</p>
<p>Po podatkih Splošne gospodarske banke SRS, ki kreditira graditev
elektroenergetskih objektov, so pogodbene obveznosti investitorjev in
Splošne gospodarske banke SRS ob predvideni dinamiki v letu 1966 naslednje:</p>
<p>7 273 9 136 3 169 1 105</p>
<p>— v milijonih din</p>
<p>HE Srednja Drava I......</p>
<p>TE Trbovlje II........</p>
<p>Toplarna Ljubljana.....</p>
<p>prenosno visokonapetostno omrežje</p>
<p>Skupaj ... 20 683</p>
<p>Kolikor bodo pogodbene transe realizirane v letu 1966 z okoli 70—80 %,
bi banka iz usmerjenih sredstev pokrila okoli 30 % obveznosti. Preostala
potrebna sredstva bo banka zagotovila z udeležbo podjetij za proizvodnjo
in prenos električne energije, iz dela vezanih dopolnilnih sredstev
skupnih rezerv ter iz sredstev finančnega kredita, ki ga na podlagi že
sklenjene pogodbe prispevajo komunalne banke.</p>
<p>Že v preteklih letih je republika usmerjala del razpoložljivih sredstev
tudi za kreditiranje graditve železniške proge Koper—Prešnica. Da se
omogoči nadaljevanje graditve te proge, ki predstavlja pomemben objekt
za nadaljnji razvoj SR Slovenije, naj bi se tudi v letu 1966 usmerilo za
ta namen iz sredstev anuitet 500 milijonov dinarjev. To bi okrepilo tudi
prizadevanja banke za širše združevanje sredstev zainteresiranih
delovnih organizacij za dograditev progei Udeležba republike bi bila pa
vezana na pogoj, da Luka Koper kot investitor, Združeno železniško
podjetje Ljubljana, banka in druge na zgraditvi te proge zainteresirane
delovne organizacije zagotovijo najmanj štirikrat tolikšna sredstva, tj.
2 milijardi din. Če bi ne zagotovile tolikšnih sredstev za financiranje
proge, bi se udeležba republike znižala v enakem razmerju, tj. 1:4,
kolikor bi investitor in druge organizacije zagotovile manj kot 2
milijardi din.</p>
<p>Obveznosti po kreditih, ki so bili dani iz odpravljenega republiškega
investicijskega sklada in iz 15 % obveznega posojila, znašajo za leto
1966 po podatkih Splošne gospodarske banke SRS 2445 milijonov dinarjev,
in sicer v glavnem za področje kmetijstva in turizma. Te obveznosti bi
pri predlagani usmeritvi sredstev anuitete pokrila Splošna gospodarska
banka SRS iz bančnih sredstev.</p>
<p>POROČILA</p>
<p>Zakonodajno-pravna komisija Skupščine SR Slovenije je na svoji seji dne
11. februarja 1966 obravnavala predlog zakona o usmeritvi sredstev za
investicije v letu 1966, ki ga je Skupščini SR Slovenije predložil
Izvršni svet, in sicer v besedilu, ki obsega amandmaje, sprejete na seji
odbora za družbeni plan, finance in proračun Republiškega zbora z dne 8.
februarja 1966.</p>
<p>Zakonski predlog je v skladu z zakonom o bankah in kreditnih poslih (Ur.
1. SFRJ, št. 12/65 in 4/66), ki v 19. členu določa, da lahko
družbeno-politična skupnost s svojim družbenim planom, zakonom ali
odlokom določi temeljne smernice, po katerih naj se uporabijo sredstva
družbeno-politične skupnosti, ki so namenjena za razširjeno reprodukcijo
in izvirajo iz dela ustvarjene vrednosti družbenega proizvoda delovnih
organizacij. Ta sredstva se smejo uporabljati samo za gospodarske
investicije, in sicer preko bank.</p>
<p>V podrobni obravnavi je komisija predlagala naslednje amandmaje:</p>
<p>Naslov zakona se spremeni tako, da se glasi: »Zakon o usmeritvi</p>
<p>republiških sredstev za gospodarske investicije v letu 1966«.</p>
<p>Z amandmajem je opredeljeno, da se s tem zakonom usmerjajo samo
republiška sredstva, in sicer tista, ki so namenjena za gospodarske
investicije. S tem je naslov zakona spravljen v sklad z njegovo vsebino.</p>
<p>K 1. členu: V šesti vrsti se med besedi »sodelovanje« in »pri« vstavijo
besede »SR Slovenije«.</p>
<p>K 2. členu: V drugi vrsti se med besedi »sodelovanje« in »pri« ter v
zadnji vrsti med besedi »udeležba« in »republike« vstavijo besede »SR
Slovenije«.</p>
<p>Z redakcijsko spremembo je jasno določeno, kdo je nosilec sodelovanja
pri financiranju graditve železniške proge Koper—Prešnica.</p>
<p>V šesti vrsti se črta beseda »ne«, beseda »najmanj« pa nadomesti z
besedami »manj kot«.</p>
<p>Sprememba je redakcijskega značaja.</p>
<p>Predstavnik Izvršnega sveta je amandmaje zakonodajno-pravne komisije
sprejel in so tako postali sestavni del zakonskega predloga.</p>
<p>Zakonodajno,pravna komisija Skupščine SR Slovenije meni, da je predlog
zakona s predlaganimi spremembami in dopolnitvami v skladu z ustavo in s
pravnim sistemom ter predlaga, da ga pristojna zbora Skupščine SR
Slovenije sprejmeta.</p>
<p>St.: 402-70/66 Ljubljana, 11. 2. 1966</p>
<p>Odbor za družbeni plan, finance in proračun Republiškega zbora je na
svoji seji dne 8. 2. 1966 obravnaval predlog zakona o usmeritvi sredstev
za investicije v letu 1966, ki ga je predložil Izvršni svet Skupščine SR
Slovenije.</p>
<p>V načelni obravnavi se je odbor zadržal pri namenih, za katere naj se
porabi ta sredstva. Glede na to, da so to edina sredstva, ki jih lahko
republika še neposredno usmerja, je odbor menil, da je umestno, da se ta
sredstva nameni za financiranje naložb v elektroenergetske objekte in za
progo Koper—Prešnica.</p>
<p>V razpravi so bile nakazane težave, ki se pojavljajo tudi v letošnjem
letu pri zagotovitvi potrebnih sredstev za nemoten potek graditve
elektroenergetskih objektov. Hkrati pa so bile na drugi strani nakazane
težave v zvezi z zagotovitvijo sredstev za financiranje za nadaljevanje
gradnje proge Koper—Prešnica, ki je pomemben objekt za nadaljnji razvoj
gospodarstva. Ob tem; je bilo tudi opozorjeno na to, da bodo morale
gospodarske organizacije oziroma republika v prihodnjih letih iz svojih
sredstev plačevati še regres zaradi višjih stroškov prevoza v luko
Koper, ki ga je do letos plačevala zveza.</p>
<p>Posebej je bilo načeto vprašanje višine anuitet od kreditov, odobrenih
iz sredstev odpravljenega družbenega investicijskega sklada SR Slovenije
in iz sredstev odpravljenih okrajnih investicijskih skladov, ki se bodo
natekle v letu 1966. Pri tem je bilo ugotovljeno, da bodo ta sredstva
znašala letos okoli 5,7 mlrd S din, ker pa so bila odložena plačila
nekaterih anuitet od zapadlih posojil, ki jih je pred leti najel
republiški proračun in nekateri skladi v skupnem znesku 564 mio din, se
zato razpoložljiva sredstva zmanjšujejo od okoli 5,7 na 5,1 mlrd S din.</p>
<p>Glede na obveznosti v skupnem znesku 2,4 mlrd S din v zvezi z
nadaljevanjem gradnje objektov, ki se jih je v prejšnjih letih
financiralo iz sredstev odpravljenega republiškega sklada (kmetijstvo in
turizem) je bilo postavljeno vprašanje, ali bo banka krila te obveznosti
iz svojih sredstev, če se anuitete usmerijo v financiranje
elektroenergetskih objektov in proge Koper—Prešnica. Predstavnik Splošne
gospodarske banke je o teh obveznostih izjavil, da so to obveznosti
banke in da je zanjo vseeno, iz kakšnih sredstev naj se poravna te
obveznosti. Odbor je menil, da je treba to vprašanje z banko tudi
formalno urediti. Če se to vprašanje ne bi uredilo, bi bila nevarnost,
da ne bi mpgli usmeriti sredstev v obsegu, s katerim se računa v
zakonskem predlogu, ker bi bilo v tem primeru na razpolago za 2,4 mlrd S
din manj sredstev.</p>
<p>Ker odboru niso bili na razpolago podatki o sredstvih, na katera se
računa pri financiranju elektroenergetskih objektov in proge
Koper—Prešnica, je odbor sklenil, da bo o celotni konstrukciji
financiranja razpravljal na eni izmed prihodnjih sej.</p>
<p>V zakonskem predlogu se računa, da bodo na izgradnji proge
zainteresirane delovne organizacije in investitor prispevali 2 mlrd S
din sredstev. Odbor je menil, da bi bilo ob splošni podpori gospodarstva
in bank za čimprejšnjo izgradnjo proge mogoče zbrati tudi večja
sredstva. Da bi se za te namene lažje pritegnilo gospodarske
organizacije, je odbor predlagal tudi ustrezni amandma o povečanju
sredstev, ki jih usmerja republika za progo Koper—Prešnica.</p>
<p>Odbor je predlog zakona v načelu sprejel. V podrobni obravnavi pa je
predložil naslednje spreminjevalne predloge:</p>
<p>K 1. členu: V peti in šesti vrsti se »500 milijonov dinarjev« nadomesti
s »7,5 milijona N din«.</p>
<p>K 2. členu: V prvi vrsti se »500 milijonov dinarjev« nadomesti s »7,2
milijona N din«.</p>
<p>V šesti vrsti se »2 milijardi dinarjev« nadomesti s »30 milijonov N din«.</p>
<p>Predstavnik Izvršnega sveta si je pridržal pravico, da se bo o predloženih</p>
<p>amandmajih izjavil naknadno.</p>
<p>Odbor za družbeni plan, finance in proračun predlaga Republiškemu zboru,
da sprejme predloženi zakon skupaj s predloženimi amandmaji.</p>
<p>Za svojega poročevalca je odbor za družbeni plan, finance in proračun
določil poslanca Mirana Cvenka.</p>
<p>Št.: 402-70/66 Ljubljana, 11. 2. 1966</p>
<p>Odbor za proučevanje zakonskih in drugih predlogov Gospodarskega zbora</p>
<p>— poročilo z dne 10. 2. 1966, št. 402-70/66.</p>
<p>PREDLOG ODLOKA o potrditvi zaključnega računa republiških skupnih rezerv
gospodarskih</p>
<p>organizacij za leto 1965</p>
<p>Na podlagi 148. člena ustave Socialistične republike Slovenije in
drugega odstavka 5. člena o spremembah in dopolnitvah zakona o načinu
gospodarjenja in razpolaganja s skupnimi rezervami gospodarskih
organizacij (Uradni list SRS, št. 17-89/64 in št. 7-41/65) je Skupščina
Socialistične republike Slovenije na seji Republiškega zbora in na seji
Gospodarskega zbora dne 15. februarja 1966 sprejela</p>
<p>ODLOK</p>
<p>o potrditvi zaključnega računa republiških skupnih rezer gospodarskih</p>
<p>organizacij za leto 1965</p>
<p>I</p>
<p>Potrdi se zaključni račun republiških skupnih rezerv gospodarskih
organizacij za leto 1965 s temle stanjem na dan 31. decembra 1965:</p>
<p>1. skupna sredstva............. 6 452 911 174 din</p>
<p>2. uporabljena sredstva........... 6 046 513 842 din</p>
<p>3. ostanek sredstev............. 406 397 332 din</p>
<p>Ostanek sredstev republiških skupnih rezerv gospodarskih organizacij se
prenese kot njihov dohodek v letu 1966.</p>
<p>II</p>
<p>Ta odlok velja od dneva objave v »Uradnem listu SRS«.</p>
<p>OBRAZLOŽITEV</p>
<p>Upravni odbor republiških rezerv gospodarskih organizacij je v smislu
določila 5. člena zakona o spremembah in dopolnitvah zakona o načinu
gospodarjenja in razpolaganja s skupnimi rezervami gospodarskih
organizacij (Ur. l. SRS, št. 17-89/64 in št. 7-41/65) predložil
zaključni račun republiških skupnih rezerv gospodarskih organizacij in
poslovno poročilo za leto 1965.</p>
<p>Odbor za družbeni plan, finance in proračun Republiškega zbora je
pozitivno ocenil delo upravnega odbora skupnih rezerv gospodarskih
organizacij SR Slovenije, ki je v letu 1,965 usmerjal svoje napore,
poleg kritičnega obravnavanja predloženih zahtevkov, še na spremljanje
izvajanja sanacijskih načrtov, ki so bili predloženi v zvezi z
odobritvami kreditov. Upravni odbor tudi ni odobraval kreditov tako, da
bi angažiral sredstva bodočih let, kar se tudi odraža v finančnem
rezultatu poslovanja, ko so za neizkoriščene transe odobrenih posojil,
sredstva rezervirana na žiro računu.</p>
<p>V razpravi je bilo poudarjeno, da je treba v bodoče uveljaviti večjo
selektivnost pri odobravanju zahtevkov za pokrivanje izgub, ki jih
predlagajo gospodarske organizacije. Po spremembah cen v zvezi z
gospodarsko reformo se je namreč bistveno spremenil ekonomski položaj
gospodarskih organizacij nekaterih panog, kar velja zlasti za
kmetijstvo. Prav gospodarske organizacije te panoge pa so bile doslej v
največji meri udeležene pri pokrivanju izgub. Pri pokrivanju izgub naj
bi se zato v bodoče izhajalo predvsem iz realnih ocen možnosti uspešnega
poslovanja prizadetih gospodarskih organizacij.</p>
<p>Dejavnost republiških skupnih rezerv gospodarskih organizacij v zve?zi s
pospeševanjem gospodarskih organizacij je bila doslej omejena le na
nekaj industrijskih gospodarskih organizacij, v glavnem pa na
premogovnike. V bodoče bi bilo treba nameniti del teh sredstev tudi za
gospodarske organizacije drugih panog, zlasti predelovalne industrije in
to takšnih, kjer je mogoče doseči večji izvoz, večje proizvodno
sodelovanje, zlasti pa hitre in ugodne gospodarske učinke.</p>
<p>Pri uporabi sredstev republiških skupnih rezerv gospodarskih organizacij
v letu 1965 je prišlo do izraza stališče upravnega odbora, da so to
rezervna sredstva in da morajo biti ob vsakem času, vsaj delno, na
razpolago za ustrezne intervencije v gospodarstvu in da je zato prav, če
se ta sredstva ne angažira za naslednja leta. Tako stališče upravnega
odbora je po mnenju odbora pravilno zato, ker bi sicer ta sredstva
izgubila svoj osnovni namen.</p>
<p>Iz priloge k poslovnemu poročilu o uporabi sredstev v letu 1965, kjer je
podana kratka obrazložitev k odobrenim kreditom in izvlečki iz
sanacijskih programov izhaja, da so bili sanacijski načrti doslej
mnogokrat precej formalni in da v njih ni podan pregled ukrepov za
izboljšanje poslovanja gospodarskih organizacij. K takšnemu stanju je
prispevala tudi nepopolna ureditev vprašanj v zvezi s sanacijskimi
načrti v obstoječem zakonu o načinu gospodarjenja in razpolaganja s
skupnimi rezervami gospodarskih organizacij.</p>
<p>V zaključnem računu skupnih rezerv gospodarskih organizacij SR Slovenije
je dan tudi pregled sredstev dopolnilnih rezerv gospodarskih
organizacij, ki se zbirajo na posebnem bančnem računu. Glede na to, da
gospodarjenje in razpolaganje z dopolnilnimi sredstvi skupnih rezerv
gospodarskih organizacij še ni urejeno, je odbor smatral, da ni prav, če
se izkazujejo dopolnilne skupne rezerve v okviru zaključnega računa
skupnih rezerv gospodarskih organizacij SR Slovenije.</p>
<p>Glede izterjave zapadlih anuitet pa odbor meni, da je treba zapadle
anuitete dosledno izterjati.</p>
<p>Odbor se je ob upoštevanju prej navedenih pripomb strinjal z izhodišči
za delo, ki si jih je postavil upravni odbor v poglavju »IV. Zaključek
in bodoče delo upravnega odbora skupnih rezerv«.</p>
<p>Odbor za družbeni plan, finance in proračun je predloženi zaključni
račun sprejel.</p>
<p>POROČILA</p>
<p>Odbor za proučevanje zakonskih in drugih predlogov Gospodarskega zbora</p>
<p>je na seji 8. 2. 1966 obravnaval zaključni račun skupnih rezerv
gospodarskih organizacij SR Slovenije za leto 1965.</p>
<p>Odbor je v razpravi podprl politiko upravnega odbora republiških skupnih
rezerv gospodarskih organizacij, ki jo je pričel predvsem uveljavljati
po uvedbi ukrepov gospodarske reforme. Upravni odbor je namreč pričel
dodeljevati kredite le tistim gospodarskim organizacijam, ki resnično
izpolnjujejo pogoje za pridobitev teh kreditov. Člani odbora so
priporočili upravnemu odboru, da v vseh primerih pri dodeljevanju
kreditov dosledno uveljavlja ekonomske kriterije in upošteva realne
možnosti za saniranje poslovanja gospodarske organizacije, ki zaprosi za
kredit. To je posebno pomembno pri dodeljevanju kreditov nekaterim
kmetijskim organizacijam, katerih izgube se že več let pokrivajo iz
sredstev republiških skupnih rezerv, pri tem pa se poslovanje kmetijskih
organizacij in s tem njihove vsakoletne izgube bistveno ne zmanjšujejo.
Člani odbora so tudi priporočili, naj upravni odbor pri odločanju o
predloženih zahtevkih ne upošteva osebnih intervencij.</p>
<p>Odbor je v razpravi tudi predlagal, da naj upravni odbor republiških
skupnih rezerv večkrat seznani skupščinske organe s problemi, ki se
pojavljajo pri njihovem delu.</p>
<p>Odbor se je strinjal z izhodišči za delo, ki si jih je postavil upravni
odbor v poglavju IV. »Zaključek in bodoče delo upravnega odbora skupnih
rezerv« in predlaga Gospodarskemu zboru, da jih sprejme kot smernice
upravnemu odboru za njegovo delo v letu 1966.</p>
<p>Odbor za proučevanje zakonskih in drugih predlogov je predloženi
zaključni račun sprejel in predlaga Gospodarskemu zboru, da sprejme
predloženi odlok o potrditvi zaključnega računa skupnih rezerv
gospodarskih organizacij SR Slovenije za leto 1965.</p>
<p>Za poročevalca na seji zbora je bil določen poslanec Anton Kovič. Št.:
400-21/66 Ljubljana, 8. 2. 1966</p>
<p>Zakonodajno-pravna komisija Skupščine SRS— poročilo z dne 11. 2. 1966,
št. 400-21/66.</p>
<p>PREDLOG ZAKONA o spremembah in dopolnitvah zakona o načinu gospodarjenja
in razpolaganja s skupnimi rezervami gospodarskih organizacij</p>
<p>Zakon o načinu gospodarjenja in razpolaganja s skupnimi rezervami
gospodarskih organizacij (Uradni list SRS, št. 17-89/64 in št. 7-41/65)
se spremeni in dopolni tako, da se njegovo prečiščeno besedilo glasi:</p>
<p>ZAKON</p>
<p>o načinu gospodarjenja in razpolaganja s skupnimi rezervami gospodarskih</p>
<p>organizacij</p>
<p>1. člen</p>
<p>Sredstva, ki jih vplačujejo gospodarske organizacije po 2. členu zakona
o skupnih rezervah gospodarskih organizacij in uporabi njihovih sredstev
(Uradni list FLRJ, št. 9-85/61 in št. 22-270/62, ter Uradni list SFRJ,
št. 47-649/65 in št. 14-283/65) se vodijo na posebnih bančnih računih
občin in SR Slovenije kot skupne rezerve gospodarskih organizacij.</p>
<p>Sredstva skupnih rezerv na posebnih bančnih računih se smejo uporabljati
samo za potrebe gospodarskih organizacij.</p>
<p>2. člen</p>
<p>V mestu, ki je razdeljeno na občine, lahko odloči mestni svet, da se
ustvarjajo skupne rezerve gospodarskih organizacij mesta. Sredstva teh
skupnih rezerv se vodijo na posebnem bančnem računu skupnih rezerv
gospodarskih organizacij mesta.</p>
<p>Mestni svet določi, koliko sredstev občinskih skupnih rezerv
gospodarskih organizacij z območja mesta se steka v skupne rezerve
gospodarskih organizacij mesta.</p>
<p>3. člen</p>
<p>Z občinskimi skupnimi rezervami gospodarskih organizacij gospodari
upravni odbor, ki ga imenuje občinska skupščina, s skupnimi rezervami
gospodarskih organizacij mesta pa upravni odbor, ki ga imenuje mestni
svet na predlog občinskih skupščin z območja mesta.</p>
<p>Z republiškimi skupinimi rezervami gospodarskih organizacij gospodari
upravni odbor, ki ima predsednika in osem članov. Predsednika in člane
upravnega odbora imenuje Skupščina SR Slovenije.</p>
<p>Mandat članov upravnega odbora traja štiri let; vsako drugo leto se
imenuje polovica članov upravnega odbora.</p>
<p>4. člen</p>
<p>Občinske skupne rezerve gospodarskih organizacij se uporabljajo:</p>
<p>1. za izplačilo minimalnih osebnih dohodkov;</p>
<p>2. za kritje izgub v celoti ali deloma ter za sanacije gospodarskih
organizacij ; _x</p>
<p>3. za pospeševanje dejavnosti gospodarskih organizacij.</p>
<p>5. člen</p>
<p>Občinske skupne rezerve gospodarskih organizacij se lahko uporabljajo
tudi za sodelovanje s skupnimi rezervami gospodarskih organizacij drugih
družbeno-političnih skupnosti.</p>
<p>Skupne rezerve gospodarskih organizacij mesta se uporabljajo za
sodelovanje z občinskimi skupnimi rezervami gospodarskih organizacij za
namene iz prejšnjega člena glede gospodarskih organizacij, ki imajo
skupen pomen za mesto.</p>
<p>6. člen</p>
<p>Republiške skupne rezerve gospodarskih organizacij se lahko uporabijo:</p>
<p>1. za sodelovanje z občinskimi skupnimi rezervami gospodarskih
organizacij pri pokrivanju izplačil po 4. členu tega zakona, če občinske
skupne rezerve gospodarskih organizacij nimajo dovolj sredstev;</p>
<p>2. za pospeševanje dejavnosti posameznih gospodarskih organizacij (9.
člen), če imajo širši gospodarski pomen.</p>
<p>7. člen</p>
<p>Za izplačilo minimalnih osebnih dohodkov se skupne rezerve gospodarskih
organizacij uporabljajo po posebnih predpisih.</p>
<p>8. člen</p>
<p>Za kritje izgub in za sanacijo se skupne rezerve gospodarskih
organizacij uporabljajo, če iz sanacijskega načrta gospodarske
organizacije izhaja, da bo v prihodnje njeno poslovanje uspešno.</p>
<p>Zaradi pričetka postopka sanacije je gospodarska organizacija dolžna
vnaprej obvestiti upravni odbor skupnih rezerv gospodarskih organizacij,
kakor hitro ugotovi, da je zašla v stanje, v katerem ji bodo predvidoma
za sanacijo potrebna sredstva skupnih rezerv.</p>
<p>9. člen</p>
<p>Za pospeševanje dejavnosti gospodarskih organizacij se uporabljajo
skupne rezerve gospodarskih organizacij:</p>
<p>1. če je mogoče z naložbami teh sredstev doseči večji izvoz;</p>
<p>2. če gre za naložbe, s katerimi se pospešuje proizvodno sodelovanje
gospodarskih organizacij doma in v tujini;</p>
<p>3. če gre za naložbe za povečanje gospodarskih dejavnosti, ki so
posebnega gospodarskega pomena;</p>
<p>4. če je v drugih primerih z naložbami mogoče hitro doseči ugodne
gospodarske učinke.</p>
<p>10. člen</p>
<p>Sredstva za kritje izgub in za sanacijo teh za pospeševanje dejavnosti
gospodarskih organizacij se dajejo kot kredit.</p>
<p>Kredit za kritje izgub in za sanacijo gospodarske organizacije se daje
pod pogoji, ki jih ob presoji sanacijskega načrta določi upravni odbor.
Pri sanaciji se lahko dajejo gospodarskim organizacijam sredstva za
izplačevanje osebnih dohodkov praviloma največ do višine povprečja
osebnih dohodkov iste ali sorodne skupine gospodarskih organizacij, ki
poslujejo v podobnih razmerah.</p>
<p>Krediti za pospeševanje dejavnosti gospodarskih organizacij se dajejo po
splošnih bančnih pogojih in merilih.</p>
<p>11. člen</p>
<p>Pri dajanju sredstev za pospeševanje dejavnosti gospodarskih organizacij
mora upravni odbor gledati na to, da ne bo ogroženo izpolnjevanje nalog
iz 1. in 2 točke 4. člena tega zakona.</p>
<p>12. člen</p>
<p>Skupne rezerve gospodarskih organizacij lahko najemajo posojila v skladu
s posebnimi predpisi.</p>
<p>13. člen</p>
<p>Transe kreditov, ki se dajejo iz sredstev skupnih rezerv gospodarskih
organizacij, ne smejo v posameznem prihodnjem letu presegati 25 %
razpoložljivih sredstev v letu, v katerem se odobri kredit.</p>
<p>14. člen</p>
<p>Sredstva skupnih rezerv gospodarskih organizacij se dajejo gospodarskim
organizacijam na podlagi sanacijskega načrta.</p>
<p>Sanacijski načrt obsega:</p>
<p>1. analizo poslovanja s podatki o doseženem celotnem dohodku, o dohodku
in njegovi delitvi, o izplačanem osebnem dohodku na delavca ter o
vzrokih za nastanek izgube;</p>
<p>2. način in rok sanacije;</p>
<p>3. predračun potrebnih sredstev in njihove vire ter način vračanja posojila.</p>
<p>Sanacijski načrt sprejme delavski svet.</p>
<p>Upravni odbor skupnih rezerv gospodarskih organizacij lahko po potrebi
zahteva še druge podatke in dokumentacijo k sanacijskemu načrtu.</p>
<p>15. člen</p>
<p>Gospodarska organizacija vloži predlog za dodelitev sredstev iz skupnih
rezerv gospodarskih organizacij s potrebno dokumentacijo pri upravnem
odboru občinskih skupnih rezerv gospodarskih organizacij, v primeru iz
2. točke 6. člena tega zakona pa pri upravnem odboru republiških skupnih
rezerv gospodarskih organizacij.</p>
<p>Upravni odbor skupnih rezerv gospodarskih organizacij ugotavlja realnost
in smotrnost naložbe, pri čemer upošteva splošne smernice gospodarskega
razvoja. Realnost in smotrnost naložbe ocenjuje upravni odbor na podlagi
strokovne ekspertize banke ali druge za to usposobljene organizacije ali
strokovnjaka.</p>
<p>16. člen</p>
<p>O uporabi sredstev, ki so dodeljena iz skupnih rezerv gospodarskih
organizacij, sklene upravni odbor z gospodarsko organizacijo pogodbo, v
kateri določi tudi način njenega spremljanja in sankcije za
neizpolnjevanje pogodbenih obveznosti.</p>
<p>Upravni odbor skupnih rezerv gospodarskih organizacij lahko pooblasti
banko, da na podlagi njegovih odločitev sklepa pogodbe z gospodarskimi
organizacijami, ter poveri banki skrb za njihovo izvajanje.</p>
<p>23</p>
<p>17. člen</p>
<p>Upravni odbor skupnih rezerv gospodarskih organizacij si predpiše
poslovnik za svoje delo.</p>
<p>18. člen</p>
<p>Upravni odbor skupnih rezerv gospodarskih organizacij občasno poroča o
svojem delu in o učinkih naložb organu, ki ga je imenoval.</p>
<p>Upravni odbor skupnih rezerv gospodarskih organizacij predloži organu,
ki ga je imenoval, zaključni račun skupnih rezerv gospodarskih organizacij.</p>
<p>Zaključni račun republiških skupnih rezev gospodarskih organizacij
sprejme upravni odbor in ga hkrati s poročilom o poslovanju predloži
Skupščini SR Slovenije v potrditev najkasneje do 15. marca.</p>
<p>19. člen</p>
<p>Ta zakon začne veljati osmi dan po objavi v »Uradnem listu SRS«.</p>
<p>OBRAZLOŽITEV</p>
<p>Potreba po spremembah in dopolnitvah zakona o načinu gospodarjenja in
razpolaganja s skupnimi rezervami gospodarskih organizacij se pojavlja v
zvezi z novimi predpisi o dopolnilnih sredstvih skupnih rezerv
gospodarskih organizacij, zlasti še, ker je hkrati s tem predlogom
predložen tudi predlog zakona o gospodarjenju in razpolaganju s temi
dopolnilnimi sredstvi v SR Sloveniji. Pri tem se usklajujejo funkcije
sredstev skupnih rezerv gospodarskih organizacij s spremenjenim
položajem gospodarskih organizacij po reformi in z novo vlogo bank.</p>
<p>Bistvo sprememb je v tem, da so sredstva skupnih rezerv sredstva
gospodarskih organizacij in ne sredstva družbeno-političnih skupnosti.
Ta sredstva se zbirajo v banki in se v bistvu uporabljajo samo po
bančnih načelih, torej kot kredit in v nobenem primeru brez povračila,
razen sredstev za minimalne osebne dohodke, ki pa se dodeljujejo po
posebnih predpisih.</p>
<p>Funkcija sredstev skupnih rezerv gospodarskih organizacij se spremeni
tudi v tem, da so osnovni nosilec za intervencijo občinska sredstva
skupnih rezerv gospodarskih organizacij, republiška sredstva pa
intervenirajo samo subsidiarno, če občinska sredstva ne zadoščajo. Samo
izjemoma posredujejo republiška sredstva tudi neposredno in sicer
takrat, kadar gre za gospodarsko organizacijo, ki ima širši gospodarski
pomen.</p>
<p>POROČILA</p>
<p>Zakonodajno-pravna komisija Skupščine SR Slovenije je na svoji seji dne
28. januarja 1966 obravnavala predlog zakona o spremembah in dopolnitvah
zakona o načinu gospodarjenja in razpolaganja s skupnimi rezervami
gospodarskih organizacij z dne 20. 1. 1966, ki ga je Skupščini SR
Slovenije predložil Izvršni svet.</p>
<p>V primerjavi z dosedanjo ureditvijo režima gospodarjenja s skupnimi
rezervami gospodarskih organizacij predstavlja predlog za spremembo
zakona, po ugotovitvah v splošni obravnavi tega predloga v
zakonodajno-pravni komisiji, precejšen korak naprej v smeri
depolitizacije teh sredstev in njihove racionalnejše uporabe. Gre
dejansko za sredstva gospodarskih organizacij, ki se prisilno združujejo
v okviru družbeno-političnih skupnosti, ne da bi postala sredstva teh
skupnosti, in sicer zato, da se v skladu s svojo funkcijo uporabijo za
potrebe gospodarstva, za namene, ki jih določa zakonski predlog. Razen
dela sredstev, ki se uporablja za minimalne osebne dohodke po posebnem
režimu v skladu z določbami zveznega zakona o minimalnem osebnem!
dohodku delavcev (Ur;. 1. SFRJ, št. 6/65), se vsa ostala sredstva
skupnih rezerv uporabljajo za intervencije pri pokrivanju izgub in za
sanacije ter za pospeševanje dejavnosti gospodarskih organizacij.
Razpolaganje s temi sredstvi je sicer tudi po predlogu zakona prepuščeno
upravnemu odboru, vendar ne več kot doslej njegovi povsem arbitrarni
oceni sanacijskega elaborata, ampak mora tako razpolaganje temeljiti na
ekonomskih načelih in biti v skladu s cilji gospodarske reforme. S tem v
zvezi je po mnenju komisije povsem pravilna rešitev v predlogu zakona,
po kateri se na eni strani že v zakonu (ne pa v poslovniku upravnega
odbora) opredelijo nameni za. uporabo teh sredstev, na drugi strani pa
se prenaša težišče za ugotavljanje ekonomske smotrnosti intervencije s
sredstvi skupnih rezerv na strokovno oceno banke oziroma druge ustrezne
organizacije ali strokovnjaka. Vloga upravnega odbora se orientira
predvsem na presojo glede skladnosti predvidene naložbe s cilji oziroma
s splošnimi smernicami gospodarskega razvoja. Ob takšni predlagani novi
ureditvi režima gospodarjenja s skupnimi rezervami gospodarskih
organizacij zadržijo ta sredstva značaj sredstev gospodarskih
organizacij, ki se kot posebna rezervna masa uporablja tedaj in tam,
kjer je to z družbenoekonomskega vidika najbolj smotrno in učinkovito.</p>
<p>V splošni obravnavi je bilo postavljeno vprašanje, ali obstoji potreba
po posebnih skupnih rezervah gospodarskih organizacij mesta (2. člen);
prevladalo je stališče, ki daje na vprašanje pozitiven odgovor. Ob tem
je komisija sklenila opozoriti na rešitev v predlogu zakona glede namena
uporabe teh sredstev (5. člen); pravilnost te rešitve je problematična,
ker ne omogoča tem sredstvom, da tudi neposredno intervenirajo v
primerih, ko gre za gospodarske organizacije, ki so skupnega pomena za
mesto, hkrati pa se onemogoča republiškim skupnim rezervam, da direktno
sodelujejo s skupnimi rezervami mesta (1. točka 6. člena).</p>
<p>Pri obravnavi posameznih določb predloga zakona so bile predlagane
naslednje spremembe in dopolnitve:</p>
<p>Naslov zakona: V naslovu prečiščenega besedila zakona se črta beseda
»načinu«.</p>
<p>Zvezni zakon, ki nosi naslov »zakon o skupnih rezervah . ..«, res
prepušča (4. čl.) republikam ureditve načina gospodarjenja in
razpolaganja s skupnimi rezervami. Ker pa sam gospodarjenja in
razpolaganja s temi sredstvi sploh ne ureja, ustreza pri republiškem,
zakonu naslov, ki se v predlaganem smislu skrajša. Predlagatelj v
analognem primeru zakona, ki ureja vprašanja gospodarjenja z
dopolnilnimi sredstvi delovnih organizacij, v zakonskem naslovu pravilno
ne omenja »načina« gospodarjenja.</p>
<p>1. člen: Številka v prvem odstavku citiranega Uradnega lista SFRJ
47-649/65 se popravi v 47-649/63, ker je slednja pravilna.</p>
<p>V istem odstavku se v predzadnji vrsti med besedo »in« ter »SR
Slovenije« vstavi besedilo »posebnem bančnem računu«. S to redakcijsko
spremembo je bilo treba tekst precizirati, ker so bančni računi občin in
republike ločeni.</p>
<p>6. člen : VI. točki se besedilo »pri pokrivanju izplačil po 4. členu«
nadomesti z besedilom »za namene iz 4. člena«.</p>
<p>Redakcijska sprememba poenostavlja besedilo in jasneje izraža smisel.</p>
<p>8. člen : Besedilo 2. odstavka se spremeni tako, da se glasi:</p>
<p>»Kakor hitro gospodarska organizacija ugotovi, da je zašla v stanje, v
katerem je bodo za sanacijo predvidoma potrebna sredstva skupnih rezerv,
je zaradi začetka postopka dolžna o tem vnaprej obvestiti upravni odbor
skupnih rezerv gospodarskih organizacij.</p>
<p>Redakcijska sprememba zboljšuje prvotno besedilo.</p>
<p>10. člen: V drugem odstavku se v 1. stavku besedi »pod pogoji«
zamenjata z besedilom »po pogojih«.</p>
<p>V istem odstavku se prvi del besedila 2. stavka spremeni tako, da se
glasi: »Sredstva za izplačevanje osebnih dohodkov se lahko dajejo
gospodarskim organizacijam praviloma največ . . .«.</p>
<p>Slednja sprememba v 2. odstavku poenostavlja prvotno redakcijo; pri tem
ni dvoma, da se določilo ne nanaša na minimalne osebne dohodke (7. člen).</p>
<p>15. člen: V prvi vrsti prvega odstavka se beseda »predlog« nadomesti z
besedo »prošnjo«, ker bolj adekvatno izraža karakter vloge.</p>
<p>16. člen: V predzadnji vrsti drugega odstavka se med besedama »ter« in
»poveri« vstavi beseda »lahko«. Dopolnilo je potrebno zato, ker je
možno, da upravni odbor poveri banki sklepanje pogodb in skrb za njihovo
izvajanje bodisi kumulativno bodisi alternativno.</p>
<p>18. člen: V prvem odstavku se besedilo: »organu, ki ga je imenoval«
nadomesti z besedilom: »skupščini, ki ga je imenovala«.</p>
<p>Vsebina drugega odstavka se spremeni tako, da se glasi:</p>
<p>»Upravni odbor skupnih rezerv gospodarskih organizacij predloži
zaključni račun skupnih rezerv gospodarskih organizacij za preteklo leto
skupščini v potrditev najkasneje do 15. marca. Hkrati predloži upravni
odbor poročilo o svojem delu.«</p>
<p>Tretji odstavek se črta.</p>
<p>Sprememba zadnjih dveh odstavkov v zakonskem predlogu je izvršena zato,
da se režim, predlaganja zaključnih računov predstavniškemu organu v
potrditev ter poročanje upravnih odborov o njihovem delu enotno uredi.</p>
<p>Predstavnik Izvršnega sveta se je z vsemi predlaganimi amandmaji
strinjal in so tako postali sestavni del zakonskega predloga.</p>
<p>Zakonodajno-pravna komisija sodi, da je predlog zakona v skladu z ustavo
in s pravnim sistemom, ter predlaga, da ga pristojna zbora Skupščine SR
Slovenije sprejmeta.</p>
<p>St.: 022-51/66 Ljubljana, 28. 1. 1966</p>
<p>Odbor za družbeni plan, finance in proračun Republiškega zboraje na seji
dne 8. 2. 1966 obravnaval predlog zakona o spremembah in dopolnitvah
zakona o načinu gospodarjenja in razpolaganja s skupnimi rezervami
gospodarskih organizacij, ki ga je predložil Izvršni svet Skupščine SR
Slovenije.</p>
<p>Z zakonskim predlogom se predlaga v načinu gospodarjenja in razpolaganja
s skupnimi rezervami gospodarskih organizacij naslednje bistvene
spremembe in dopolnitve:</p>
<p>— uskladitev določil obstoječega zakona z določili predpisa o minimalnem
osebnem dohodku;</p>
<p>— podrobnejšo opredelitev namenov uporabe sredstev, zlasti v zvezi s
pospeševanjem dejavnosti gospodarskih organizacij;</p>
<p>— podrobnejšo opredelitev pogojev za dodeljevanje sredstev skupnih rezerv;</p>
<p>— omejitev angažiranja sredstev skupnih rezev, ki bodo na razpolago v
prihodnjih letih;</p>
<p>— opredelitev vsebine sanacijskega načrta;</p>
<p>— določitev postopka pri odobravanju posojil oziroma sklepanju pogodbe o
najemu posojila;</p>
<p>— obvezno spremljanje izvajanja pogodb, ki so jih sklenile skupne
rezerve z gospodarskimi organizacijami;</p>
<p>— obvezno poročanje upravnega odbora skupnih rezerv gospodarskih
organizacij o učinkih naložb, ki so bili doseženi.</p>
<p>V načelni obravnavi je odbor ugotovil, da so predložene spremembe v
načinu gospodarjenja in razpolaganja v skladu s pripombami, ki so bile
dane na 15. in 16. seji odbora za družbeni plan in finance Republiškega
zbora dne 24. 6. in 3. 7. 1964 v razpravi o politiki rezervnega sklada
SRS za potrebe gospodarskih organizacij v 1964. letu. Spremembe so prav
tako v skladu z ugotovitvami na 2. in 17. seji odbora za družbeni plan,
finance in proračun dne 14. 5. 1965 in 8. 2. 1966, ko je odbor
obravnaval zaključni račun rezervnega sklada SRS za potrebe gospodarskih
organizacij za leto 1964 oz. zaključni račun skupnih rezerv gospodarskih
organizacij SR Slovenije za leto 1965 in z ugotovitvami skupnega
delovnega sestanka odbora za družbeni plan, finance in proračun in
upravnega odbora skupnih rezerv gospodarskih organizacij SR Slovenije
dne 1. 10. 1965.</p>
<p>V načelni razpravi je bilo postavljeno vprašanje, ali imajo skupne
rezerve gospodarskih organizacij status pravne osebe. Odbor je menil, da
je to vprašanje rešeno v predloženem zakonu, ki daje upravnemu odboru
skupnih rezerv pravico prevzemanja obveznosti in s tem v zvezi tudi
pravico sklepanja pogodb. Predstavnik banke se s stališčem odbora ni
strinjal in je menil, da bi moral biti status skupnih rezerv v zakonu
posebej opredeljen, da v bodoče ne bi bilo nejasnosti v zvezi s tem
vprašanjem. Sprejet je bil zaključek, da se na to opozori
zakonodajno-pravno komisijo Skupščine SRS, ki naj da o tem vprašanju
ustrezno tolmačenje.</p>
<p>Izražena je bila tudi pripomba glede skromne obrazložitve zakonskega
predloga, ki ne odraža bistvenih vsebinskih sprememb v ureditvi
gospodarjenja in razpolaganja s temi sredstvi.</p>
<p>Odbor je predlog zakona sprejel.</p>
<p>Odbor se je strinjal z amandmaji, ki jih je predložila
zakonodajno-pravna komisija Skupščine SR Slovenije.</p>
<p>Odbor predlaga Republiškemu zboru, da zakonski predlog s predloženimi
amandmaji zakonodajno-pravne komisije Skupščine SR Slovenije sprejme.</p>
<p>Za svojega poročevalca je odbor za družbeni plan, finance in proračun
imenoval poslanca Ivana Lužovca.</p>
<p>St.: 022-51/66 Ljubljana, 11. 2. 1966</p>
<p>Odbor za proučevanje zakonskih in drugih predlogov Gospodarskega zbora</p>
<p>— poročilo z dne 10. 2. Ip66, št. 022-51/66.</p>
<p>PREDLOG ZAKONA</p>
<p>o gospodarjenju in razpolaganju z dopolnilnimi sredstvi skupnih rezerv
gospodarskih organizacij</p>
<p>1. člen</p>
<p>Del prispevka iz osebnega dohodka iz delovnega razmerja po stopnji 2 %,
ki se po zakonu o uvedbi in stopnjah republiških prispevkov, davkov in
taks (Uradni list SRS, št. 36-364/65) steka na poseben bančni račun
republiških skupnih rezerv gospodarskih organizacij pri Splošni
gospodarski banki SR Slovenije, se vodi ločeno od drugih sredstev tega
računa.</p>
<p>2. člen</p>
<p>S sredstvi iz prejšnjega člena, po odbitku sredstev iz 3. a člena zakona
o dopolnilnih sredstvih za skupne rezerve gospodarskih organizacij
(Uradni list SFRJ, št. 35-618/65 in št. 57-939/65), gospodari upravni
odbor republiških skupnih rezerv gospodarskih organizacij (v nadaljnjem
besedilu: upravni odbor).</p>
<p>Sredstva po 3. a členu zakona o dopolnilnih sredstvih za skupne rezerve
gospodarskih organizacij se naložijo po 4-odstotni obrestni meri.</p>
<p>3. člen</p>
<p>Sredstva iz prvega odstavka prejšnjega člena (v nadaljnjem besedilu —
dopolnilna sredstva) se dajejo kot kredit delovnim organizacijam:</p>
<p>1. za izplačevanje osebnih dohodkov;</p>
<p>2. za stroške v zvezi s prekvalifikacijo delavcev za delo v drugih
dejavnostih ;</p>
<p>3. za rekonstrukcijo obstoječih zmogljivosti.</p>
<p>4. člen</p>
<p>Upravni odbor daje iz dopolnilnih sredstev kredite delovnim
organizacijam iz 4. člena zakona o dopolnilnih sredstvih za skupne
rezerve gospodarskih organizacij na podlagi sanacijskega načrta, ki ga
sprejme delavski svet oziroma najvišji organ upravljanja delovne
organizacije in ga hkrati z zahtevo po kreditu predloži upravnemu odboru.</p>
<p>Sanacijski načrt, ki ga predloži delovna organizacija upravnemu odboru,
mora obsegati:</p>
<p>1. analizo poslovanja s podatki o doseženem celotnem dohodku, o dohodku
in njegovi delitvi in o izplačanem osebnem dohodku na delavca ter
podatke o vplivih novih gospodarskih ukrepov na poslovanje delovne
organizacije;</p>
<p>2. način in rok sanacije;</p>
<p>3. predračun potrebnih sredstev in njihove vire ter način vračanja posojila.</p>
<p>Upravni odbor lahko po potrebi zahteva še druge podatke in dokumentacijo</p>
<p>k sanacijskemu načrtu.</p>
<p>5. člen</p>
<p>Za prekvalifikacijo delavcev za delo v drugih dejavnostih se dajejo
dopolnilna sredstva delovni organizaciji, če je dobila kredit za
izplačevanje osebnih dohodkov in če ni možnosti, da se za ta namen
potrebna sredstva dobijo iz sredstev za pripravljanje delovnih ljudi na
zaposlitev (52. člen temeljnega zakona o organizaciji in financiranju
zaposlovanja — Uradni list SFRJ, št. 15-313/65 in št. 51-841/65).</p>
<p>6. člen</p>
<p>V okviru sanacijskega načrta se za rekonstrukcijo obstoječih
zmogljivosti dajejo dopolnilna sredstva delovni organizaciji, ki je
dobila kredit za izplačevanje osebnih dohodkov, če bo z naložbo povečala
proizvodnjo in produktivnost dela ter bo s tem! mogoče zlasti doseči
večji izvoz, pospešiti proizvodno sodelovanje doma in v tujini ali
povečati gospodarsko dejavnost, ki je posebnega pomena.</p>
<p>7. člen</p>
<p>Kredite za izplačevanje osebnih dohodkov in za prekvalifikacijo delavcev
daje upravni odbor le v okviru sanacijskega načrta ter z odplačilnim
rokom največ enega leta in po običajni obrestni meri.</p>
<p>Tisti del sredstev, ki se v okviru sanacijskega načrta dodeli za
investicijske namene, vloži upravni odbor v kreditni sklad Splošne
gospodarske banke SR Slovenije. Hkrati določi upravni odbor, upoštevajoč
splošne smernice gospodarskega razvoja in običajne bančne kreditne
pogoje, delovno organizacijo, kateri dodeljuje sredstva, ter namen
uporabe in morebitne druge pogoje. Kreditno pogodbo z delovno
organizacijo za ta del sredstev sklene Splošna gospodarska banka SR
Slovenije.</p>
<p>8. člen</p>
<p>Delovna organizacija vloži prošnjo za dodelitev kredita iz dopolnilnih
sredstev s potrebno dokumentacijo pri upravnem odboru.</p>
<p>Upravni odbor ugotavlja realnost in smotrnost zahtevka na podlagi
strokovne ekspertize banke ali druge za to usposobljene organizacije ali
strokovnjaka.</p>
<p>9. člen</p>
<p>O uporabi sredstev, ki se dajo delovni organizaciji iz dopolnilnih
sredstev, sklene upravni odbor z delovno organizacijo pogodbo, v kateri
določi tudi način, kako se spremlja izvajanje pogodbenih obveznosti, in
sankcije za primer, če se pogodba ne izpolnjuje.</p>
<p>Upravni odbor lahko pooblasti banko, da na podlagi njegovih odločitev
sklepa pogodbe z delovnimi organizacijami ter lahko poveri banki skrb za
izvajanje teh pogodb.</p>
<p>10. člen</p>
<p>Upravni odbor občasno poroča o svojem delu Skupščini SR Slovenije.</p>
<p>Zaključni račun dopolnilnih sredstev sprejme upravni odbor in ga hkrati
s poročilom o poslovanju predloži v potrditev Skupščini SR Slovenije.</p>
<p>11. člen</p>
<p>Ta zakon začne veljati naslednji dan po objavi v »Uradnem listu SRS«.</p>
<p>OBRAZLOŽITEV</p>
<p>Predlog zakona temelji na zveznem zakonu o dopolnilnih sredstvih za
skupne rezerve gospodarskih organizacij (Uradni list SFRJ, št. 35-618/65
in št. 57-939/65), na zveznem zakonu o najvišji meji, do katere smejo
republike in občine določiti višino prispevka iz osebnega dohodka iz
delovnega razmerja (Uradni list SFRJ, št. 35-614/65 in št. 57-944/65) in
na zakonu o uvedbi in stopnjah republiških prispevkov, davkov in taks
(Uradni list SRS, št. 36-364/65). Po teh predpisih se del prispevka iz
osebnega dohodka iz delovnega razmerja v višini 2% plačuje od 1. 8. 1965
do 31. 12. 1966 na poseben bančni račun republiških skupnih rezerv
gospodarskih organizacij kot dopolnilna sredstva za skupne rezerve
gospodarskih organizacij.</p>
<p>Zvezni zakon prepušča republikam, da odločijo, da se dopolnilna sredstva
vplačujejo samo v republiške skupne rezerve ali da se vsa dopolnilna
sredstva oziroma le del teh sredstev vplačujejo v skupne rezerve
gospodarskih organizacij v določnih občinah. Predlog zakona predvideva,
da se dopolnilna sredstva zbirajo le v republiki, ker bi se tako pri
republiških skupnih rezervah zbrala sredstva, s katerimi bi bilo mogoče
najbolj uspešno posredovati, kadar bi šlo za sanacijo delovnih
organizacij, ki so zaradi ukrepov pri usklajevanju cen v zvezi z reformo
prišle v posebno resne težave. Z delitvijo dopolnilnih sredstev med
občine in republiko bi se ta sredstva razdrobila; poleg tega pa bi bila
višina teh sredstev v posameznih občinah zelo različna, saj bi bila
odvisna predvsem od gospodarske razvitosti občine. Tako bi v praksi
lahko prišlo do tega, da v občinah, v katerih bi se zbirala znatnejša
dopolnilna sredstva, ne bi bilo potrebe po njih, v drugih občinah pa bi
jih bilo premalo, medtem ko manjša republiška dopolnilna sredstva tudi
ne bi zadostovala za uspešno intervencijo v vseh takih primerih. Zahteva
po zbiranju dopolnilnih sredstev pri republiških skupnih rezervah
gospodarskih organizacij je postala še bolj upravičena spričo novele
zveznega zakona o dopolnilnih sredstvih za skupne rezerve gospodarskih
organizacij (Uradni list SFRJ, št. 57-939/65), po kateri so se
dopolnilna sredstva, s katerimi bi gospodaril upravni odbor skupnih
rezerv, dejansko zmanjšala na polovico. Po tej noveli se mora namreč od
vplačanih dopolnilnih sredstvih 50 % naložiti pri banki republike kot
desetletno posojilo, in sicer 25 % kot posojilo Jugoslovanski banki za
zunanjo trgovino za kreditiranje izvoza opreme in za izvajanje
investicijskih del v tujTni na kredit, 25% pa kot posojilo republiškim
bankam za kritje obveznosti in nastalih prekoračitev.</p>
<p>Poleg navedenega je treba upoštevati tudi to, da so dopolnilna sredstva
in posredovanje z njimi le izreden in začasen ukrep, namenjen za
sanacijo samo tistih delovnih organizacij, ki bi zaradi usklajevanja cen
v zvezi z reformo prišle v tako resne težave, da jih ne bi bilo mogoče
rešiti na reden način. Takšnih primerov pa seveda ni mogoče naprej
videti, prav tako pa tudi ni treba pričakovati, da bi bili takšni
primeri posebno številni ali da bi se nujno morali pojavljati v vseh
občinah. Končno so tu še sredstva skupnih rezerv, ki so kot stalen vir
prav tako namenjena za intervencijo, kadar gospodarske organizacije
pridejo v poslovne težave in jim je mogoče s sanacijo njihovega
poslovanja zagotoviti rentabilnost vsaj v prihodnje. Skupne rezerve se
zbirajo na posebnih računih v občinah in v republiki, za intervencijo v
gospodarskih organizacijah, ki so posebnega pomena za mesta, pa so še
mestne skupne rezerve.</p>
<p>Priloge361</p>
<p>Do konca leta 1965 so se na tekala dopolnilna sredstva v višini 5458
milijonov (starih) dinarjev. Ob upoštevanju dinamike izplačil osebnih
dohodkov se pričakuje, da bodo znašala dopolnilna sredstva v letu 1966
okrog 15 milijard (starih) dinarjev oziroma 150 milijonov novih dinarjev.</p>
<p>S sredstvi, ki ostanejo po odbitku 50 % od vplačanih dopolnilnih
sredstev, gospodari upravni odbor republiških skupnih rezerv
gospodarskih organizacij, ki v skladu s 3. členom predloga zakona daje
delovnim organizacijam kredite za izplačevanje osebnih dohodkov, za
stroške v zvezi s prekvalifikacijo delavcev in za rekonstrukcije
obstoječih zmogljivosti.</p>
<p>Predlog zakona ne postavlja nobenega pogoja glede višine izplačanih
osebnih dohodkov delovnih organizacij, ki zaprosijo za kredit za
izplačila osebnih dohodkov. Presoja o tem, ali naj se dodeli delovni
organizaciji kredit, se prepušča upravnemu odboru, ki gospodari z
dopolnilnimi sredstvi in ki presoja upravičenost zahteve na podlagi
strokovnega mnenja banke ali za to usposobljene organizacije oziroma
strokovnjaka. Višina izplačanih osebnih dohodkov se ne omejuje zato, ker
bi takšen pogoj utegnil v določenih primerih onemogočiti sanacijo
delovne organizacije, ki bi sicer s svojimi sredstvi lahko izplačala
osebne dohodke v ustrezni višini, pa je kljub temu v resnih težavah
zaradi ukrepov v zvezi z usklajevanjem cen in bi se ji s kreditom za
sanacijo poslovanja omogočila premostitev trenutnih težav in trajna
sanacija poslovanja v novih razmerah.</p>
<p>Za kreditiranje izplačevanja osebnih dohodkov naj se uporabijo
dopolnilna sredstva le kot kratkoročni kredit, in sicer največ za eno
leto in po običajni bančni obrestni meri. Glede kreditiranja
prekvalifikacije delavcev v zvezi s preorientacijo proizvodnje se
predvideva, da bi se v ta namen uporabila predvsem sredstva, ki jih
imajo zavodi za zaposlovanje. Šele tedaj, če teh sredstev ne bi bilo
zadosti, naj bi se za ta namen uporabila tudi dopolnilna sredstva.</p>
<p>Za rekonstrukcije obstoječih zmogljivosti se dajejo dopolnilna sredstva,
če se z naložbo poveča proizvodnja in produktivnost dela ter se s tem
doseže večji izvoz, pospeši proizvodno sodelovanje doma in v tujini ali
poveča gospodarska dejavnost, ki je posebnega pomena.</p>
<p>Delovna organizacija, ki zaprosi za kredit iz dopolnilnih sredstev, mora
hkrati s prošnjo predložiti sanacijski načrt z ustrezno dokumentacijo
upravnemu odboru, ki gospodari s temi sredstvi in ki ugotavlja realnost
in smotrnost zahtevka.</p>
<p>Predlog zakona predvideva, da z dopolnilnimi sredstvi gospodari upravni
odbor republiških skupnih rezerv gospodarskih organizacij. Takšna
ureditev se predlaga zato, ker so dopolnilna sredstva del skupnih rezerv
gospodarskih organizacij in ima ta upravni odbor za svoje poslovanje že
ustaljene predpise in prakso, iz katere mu je znano dosedanje poslovanje
večine gospodarskih organizacij. Takšna ureditev pomeni tudi manjše
trošenje sredstev za administracijo pri gospodarjenju z dopolnilnimi
sredstvi, ker bi se ta vključila v že obstoječi način vodenja
administracije za skupne rezerve gospodarskih organizacij.</p>
<p>Upravni odbor sklepa z delovnimi organizacijami, ki jim dodeli kredite,
pogodbe, v katerih določi poleg pogojev sanacije tudi način, kako se
spremlja izvajanje pogodbenih obveznosti, ter sankcije za primer, če se
pogodbe ne izpolnjujejo. Za del sredstev, ki so delovni organizaciji
dodeljena za rekonstrukcijo, sklene posebno pogodbo z delovno
organizacijo tudi Splošna gospodarska banka SRS. Upravni odbor lahko
pooblasti banko, da na podlagi njegovih odločitev sklepa z delovnimi
organizacijami tudi pogodbe o sanaciji ter ji lahko poveri tudi skrb za
izvajanje teh pogodb.</p>
<p>POROČILA</p>
<p>Zakonodajno-pravna komisija Skupščine SR Slovenije je na svoji seji dne
11. februarja 1966 obravnavala predlog zakona o gospodarjenju in
razpolaganju z dopolnilnimi sredstvi skupnih rezerv gospodarskih
organizacij z dne 4. 2. 1966, ki ga je Skupščini SR Slovenije predložil
njen Izvršni svet. Predlog zakona je bil obravnavan v besedilu, ki že
obsega amandmaje, sprejete na seji odbora za družbeni plan, finance in
proračun Republiškega zbora ter odbora za proučevanje zakonskih in
drugih predlogov Gospodarskega zbora z dne 10. 2. 1966.</p>
<p>V splošni razpravi je komisija obravnavala vprašanje koncepta predlagane
zakonske ureditve o gospodarjenju z dopolnilnimi skupnimi rezervami
gospodarskih organizacij, ter njenega razmerja oziroma njene skladnosti
z zveznim zakonom. Zvezni zakona o dopolnilnih sredstvih za skupne
rezerve gospodarskih organizacij (Uradni list SFRJ, št. 35/65) ter zakon
o njegovih spremembah in dopolnitvah (Uradni list SFRJ, št, 57/65)
prepuščata republiki pravico, da s svojim predpisom regulira natančnejše
pogoje za uporabo dopolnilnih sredstev oziroma njenega ostanka (50%).
Predlog zakona ostaja v navedenem okviru, pri čemer specificira namene,
za katere se lahko dajejo ta sredstva. Komisija je mnenja, da predlog
zakona, spremenjen in dopolnjen z amandmaji, ki so bili sprejeti na seji
uvodoma navedenih odborov, predstavljajo zaključno ureditev te materije,
v skladu z načelnimi določbami zveznega zakona. Takšna samostojna in
celovita ureditev je potrebna ne le zato, ker je režim razpolaganja s
temi sredstvi različen od režima gospodarjenja s sredstvi skupnih rezerv
gospodarskih organizacij, ampak tudi, ker je sama institucija
dopolnilnih sredstev skupnih rezerv specifičen in izjemen ukrep v zvezi
s stabilizacijo gospodarstva in z izvajanjem gospodarske reforme, ki iz
tega razloga ne more avtomatično deliti usode sistema skupnih rezerv
gospodarskih organizacij. Že sprejeti amandmaji so po mnenju komisije
pravilno dopolnili predlog, in sicer ne le v smeri, da so določili
natančnejše pogoje glede uporabe dopolnilnih sredstev za izplačevanje
osebnih dohodkov, ampak zlasti tudi glede vprašanja o načinu uporabe teh
dopolnilnih sredstev za investicijske kredite za rekonstrukcije. S
sredstvi razpolaga upravni odbor, ki neposredno daje kredite za
izplačevanje osebnih dohodkov in za stroške za prekvalifikacijo
delavcev, medtem ko sredstva za investicijske kredite upravni odbor
sicer odobri, neposredno pa jih da banka, in sicer na enak način in ob
enakih pogojih, kot daje za ustrezne investicije iz svojega kreditnega
sklada druga sredstva, ter sklene z delovno organizacijo kreditno pogodbo.</p>
<p>V podrobni obravnavi je komisija predlagala naslednje spremembe oziroma
dopolnitve:</p>
<p>1. člen: Ime banke bo mogoče v besedilu predloga zakona definitivno
določiti, ko bo sprejet predlog zakona o preosnovanju Splošne
gospodarske banke v Ljubljani v investicijsko banko.</p>
<p>2. člen: Drugi odstavek naj se črta.</p>
<p>Po določbi drugega odstavka 3. a člena omenjenega zveznega zakona banka
obrestuje sredstva (50 %) od dneva naložitve po obrestni meri največ 4%
na leto. Ta določba zveznega zakona se nanaša na tisti del dopolnilnih
sredstev, glede katerega v zveznem zakonu, ki je po svoji naravi popoln
zvezni zakon, ni pooblastila za urejanje v republiki. Vrh tega se z
drugim odstavkom 2. člena zakonskega predloga omejuje možnost, da se
depozitar in banka dogovorita o obrestni meri, kar pa po mnenju komisije
ni v skladu z besedo in intencijo zveznega zakona, ki izrecno omejuje
banko le z gornjim dopustnim limitom obrestne mere.</p>
<p>3. člen: V drugi vrsti prvega odstavka naj se besedilo »se dajejo«
nadomesti z besedilom »se lahko dajejo«.</p>
<p>Tu se le določajo oziroma po zveznem zakonu povzemajo nameni, za katere
se dopolnilna sredstva skupnih rezerv lahko uporabljajo. To je treba
tudi tako povedati.</p>
<p>4. člen: V tretji vrsti drugega odstavka naj se besedilo spremeni takole:</p>
<p>»... uskladitev cen v položaju, v katerem ...«.</p>
<p>Redakcijska sprememba poenostavlja prvotno besedilo.</p>
<p>9. člen: Doda naj se nov tretji odstavek, ki se glasi:</p>
<p>»Kreditno pogodbo glede sredstev, ki jih je upravni odbor odobril za
rekonstrukcijo obstoječih zmogljivosti, sklene z delovno organizacijo
Splošna gospodarska banka«.</p>
<p>Ta dopolnitev je potrebna v zvezi z gornjo obrazložitvijo, kar je v
skladu ne le z določbo tretjega odstavka 4. čena zveznega zakona, ampak
tudi z delom prvotnega besedila drugega odstavka predloga zakona, ki pa
je bil z amandmaji pozneje spremenjen.</p>
<p>Predstavnik predlagatelja zakonskega predloga se je s predlaganimi
amandmaji komisije strinjal, razen glede amandmaja k 2. členu, o katerem
si je izjavo pridržal.</p>
<p>Zakonodajno-pravna komisija meni, da je predlog zakona s predlaganimi
amandmaji v skladu z ustavo in s pravnim sistemom ter predlaga, da ga
pristojna zbora Skupščine SR Slovenije sprejmeta.</p>
<p>Št.: 402-72/66 Ljubljana, 11. 2. 1966</p>
<p>Odbor za družbeni plan, finance in proračun Republiškega zbora in odbor
za proučevanje zakonskih in drugih predlogov Gospodarskega zborasta na</p>
<p>skupni seji dne 10. 2. 1966 obravnavala predlog zakona o gospodarjenju
in razpolaganju z dopolnilnimi sredstvi skupnih rezerv gospodarskih
organizacij, ki ga je predložil Izvršni svet Skupščine SR Slovenije.</p>
<p>V načelni obravnavi sta se odbora zadržala najprej pri vprašanju ali je
urrjestno, da se ta sredstva stekajo samo na posebni račun republiških
dopolnilnih rezerv. Odbora sta menila, da je utemeljeno, da se ta
sredstva stekajo na poseben račun republiških dopolnilnih rezerv, ker bi
z delitvijo sredstev med občine in republiko razdrobili sredstva, višina
razpoložljivih sredstev po posameznih občinah pa bi bila zelo različna,
ker je formiranje teh sredstev odvisno od gospodarske moči posamezne
občine. Takšno stališče glede stekanja teh sredstev je po mnenju
odborov, v pogojih, ko so bila ta sredstva z novelo zveznega predpisa
zmanjšana za 50 %, še toliko bolj opravičeno, če naj bi se ta sredstva
uporabila za saniranje tistih gospodarskih organizacij, ki imajo splošen
pomen.</p>
<p>Odbora sta se posebej zadržala pri vprašanju, ali je umestno, da se ta
sredstva uporabijo za odpravo težav, ki so jih povzročili ukrepi za
uskladitev cen tudi pri drugih delovnih organizacijah in ne samo pri
gospodarskih organizacijah. Vse delovne organizacije so po zveznem
predpisu upravičene do teh sredstev, če gre za odpravo težav, ki so
nastale zaradi uskladitve cen. Po mnenju odbora pa ne bi bilo prav, če
bi se ta sredstva uporabljalo za odpravo težav, ki so posledica znižanja
splošne oziroma proračunske potrošnje. Zato naj bi teh sredstev ne
dobile tiste delovne organizacije, pri katerih so nastale težave kot
posledica nezadostnih sredstev, ki jih dobivajo iz proračuna ali skladov
družbeno-političnih skupnosti.</p>
<p>Odbora sta predlog zakona v načelu sprejela. V podrobni obravnavi pa sta
predložila naslednje dopolnilne in spreminjevalne predloge:</p>
<p>KI. členu: V predzadnji vrsti se besedi »... SR Slovenije ...«
nadomestita z besedo »Ljubljana«.</p>
<p>Sprememba je redakcijskega značaja in povezana z zakonom o preosno-vanju
Splošne gospodarske banke SR Slovenije v investicijsko banko Slovenije.</p>
<p>K 3. členu : Doda se drugi odstavek, ki se glasi:</p>
<p>»Kredite iz prvega odstavka daje oziroma odobri upravni odbor.«</p>
<p>Dopolnitev je povezana z opredelitvijo pristojnosti dajanja oziroma
odobravanja posojil.</p>
<p>K 4. členu: Besedilo tega člena se spremeni tako, da se glasi:</p>
<p>»Za izplačevanje osebnih dohodkov se dajejo dopolnilna sredstva delovni
organizaciji, ki pride zaradi ukrepov za uskladitev cen v posebno resne
težave.</p>
<p>Šteje se, da je delovna organizacija zašla v posebno resne težave v
primeru, če je zaradi ukrepov za uskladitev cen zašla v položaj, v
katerem je ovirano njeno sicer uspešno poslovanje.</p>
<p>Pogoj iz prvega odstavka ni podan, če je delovna organizacija prišla v
težave pri izplačevanju osebnih dohodkov zaradi nezadostnih sredstev, ki
jih dobiva iz proračuna ali skladov družbeno-političnih skupnosti.«</p>
<p>Sprememba je potrebna zaradi jasnejše opredelitve pogojev za dajanje
dopolnilnih sredstev delovnim organizacijam za izplačevanje osebnih
dohodkov.</p>
<p>K 6. členu : Črtajo se besede v začetku člena: »V okviru sanacijskega
načrta« in se začetek besedila tega člena glasi:</p>
<p>»Za rekonstrukcijo obstoječih zmogljivbsti se dajejo .. .«</p>
<p>Sprememba je redakcijskega značaja.</p>
<p>K 7. členu: V prvem odstavku se v drugi in tretji vrsti črtajo besede
»le v okviru sanacijskega načrta ter«.</p>
<p>Besedilo drugega odstavka se spremeni tako, da se glasi:</p>
<p>»Kredite za rekonstrukcijo odobri upravni odbor, ki za to namenjena
sredstva vloži v kreditni sklad Splošne gospodarske banke Ljubljana.«</p>
<p>Spremembi v prvem in drugem odstavku sta redakcijskega značaja.</p>
<p>Za 7. členom se vstavi nov 7. a člen, ki se glasi:</p>
<p>»Dopolnilna sredstva se dajejo delovni organizaciji, če iz sanacijskega
načrta izhaja, da bo v prihodnje njeno poslovanje uspešno.</p>
<p>Sanacijski načrt, ki ga predloži delovna organizacija upravnemu odboru,
mora obsegati:</p>
<p>1. analizo poslovanja s podatki o doseženem celotnem dohodku, o dohodku
in njegovi delitvi, o izplačanem osebnem dohodku na delavca in podatke o
vplivih novih gospodarskih ukrepov za poslovanje gospodarske organizacije;</p>
<p>2. način in rok sanacije;</p>
<p>3. predračun potrebnih sredstev in njihove vire ter način vračanja posojila.</p>
<p>Sanacijski načrt sprejme delavski svet oziroma najvišji organ
upravljanja delovne organizacije.</p>
<p>Upravni odbor lahko po potrebi zahteva še druge podatke in dokumentacijo
k sanacijskemu načrtu.«</p>
<p>Dopolnitev je potrebna zaradi opredelitve osnovnih podatkov, ki jih mora
vsebovati sanacijski načrt. Vsebina amandmaja pa je enaka prejšnjemu 4.
členu.</p>
<p>K 8. členu: Drugi odstavek se spremeni tako, da se glasi:</p>
<p>»Upravni odbor ugotavlja realnost in smotrnost zahtevka, pri čemer
upošteva splošne smernice gospodarskega razvoja. Realnost in smotrnost
zahtevka ocenjuje upravni odbor na podlagi strokovne ocene banke ali
druge za to usposobljene organizacije ali strokovnjaka.«</p>
<p>Sprememba je povezana z opredelitvijo izhodišča ugotavljanja realnosti
in smotrnosti zahtevka.</p>
<p>Predstavnik Izvršnega sveta je predložene spremembe in dopolnitve sprejel.</p>
<p>Odbor za družbeni plan, finance in proračun Republiškega zbora in odbor
za proučevanje zakonskih in drugih predlogov Gospodarskega zbora
predlagata svojima zboroma, da predlog zakona s predloženimi amandmaji
sprejmeta.</p>
<p>Odbor za družbeni plan, finance in proračun Republiškega zbora je za
svojega poročevalca določil poslanca Ivana Lužovca, odbor za proučevanje
zakonskih in drugih predlogov Gospodarskega zbora pa poslanca Antona Koviča.</p>
<p>Št.: 402-72/66 Ljubljana, 10. 2. 1966</p>
<p>PREDLOG ODLOKA o prenosu sredstev odpravljenih družbenih investicijskih
skladov na poseben račun SK Slovenije</p>
<p>I</p>
<p>Sredstva odpravljenega družbenega investicijskega sklada SR Slovenije in
druga sredstva SR Slovenije, ki so bila po 1. členu odloka o prenosu
sredstev odpravljenega družbenega investicijskega sklada SR Slovenije
prenesena v kreditni sklad Splošne gospodarske banke SR Slovenije
(Uradni list SRS, št. 20-229/65), so posebna sredstva SR Slovenije za
investicije v gospodarstvu ter se vodijo na posebnem računu pri Splošni
gospodarski banki SR Slovenije, in sicer po stanju na dan, ko začne
veljati ta odlok.</p>
<p>II</p>
<p>Sredstva odpravljenih okrajnih družbenih investicijskih skladov
prejšnjih okrajev Celje, Koper, Ljubljana in Maribor, ki šo bila z
okrajnimi odloki prenesena v kreditne sklade poslovnih bank, se kot
sredstva SR Slovenije za investicije v gospodarstvu prenesejo na poseben
račun SR Slovenije pri Splošni gospodarski banki SR Slovenije, in sicer
po stanju na dan, ko začne veljati ta odlok.</p>
<p>in</p>
<p>Sredstva, ki so po I. in II. točki tega odloka prenesena na poseben
račun SR Slovenije, se uporabljajo predvsem za izpolnjevanje obveznosti,
ki so nastale v breme teh sredstev.</p>
<p>IV</p>
<p>Medsebojna razmerja med SR Slovenijo in Splošno gospodarsko banko SR
Slovenije glede uporabe sredstev iz I. in II. točke tega odloka se
uredijo s posebno pogodbo, ki jo v imenu SR Slovenije sklene z banko
republiški sekretar za finance.</p>
<p>V</p>
<p>Ta odlok začne veljati naslednji dan po objavi v »Uradnem listu SRS«.</p>
<p>OBRAZLOŽITEV</p>
<p>Predlagani odlok temelji na spremenjenem in dopolnjenem zakonu o bankah
in kreditnih poslih. Z zakonom o bankah in kreditnih poslih je bilo
sprva določeno, da se morajo sredstva družbenih investicijskih skladov
družbenopolitičnih skupnosti prenesti v kreditne sklade tistih bank, ki
jih določi družbeno-politična skupnost. Ob takem določilu pa se je že v
pripravah za začetek prilagajanja novemu zakonu pokazalo, da bo v
različnih bankah to določilo povzročilo neenake možnosti za poslovanje
bank, pri čemer bi absolutno dominirale specializirane banke z nad 60 %
bančnega kapitala. To pa bi onemogočilo enakopravne odnose med bankami
in nasproti komitentom. Da bi se vzpostavilo enotno izhodišče za vse
banke in da bi se mobilizirale banke, da same zberejo potrebna sredstva
pri ustanoviteljih ter tako ustvarijo možnosti za stvarno poslovnost, je
bila predlagana sprememba navedenega določila o prenosu sredstev
družbenih investicijskih skladov iz kreditnih skladov bank.</p>
<p>S spremembo in dopolnitvijo zakona o bankah in kreditnih poslih je
določeno, da se sredstva, ki so jih svoječasno prenesle federacija in
druge družbeno-politične skupnosti v kreditne sklade bank, izvzamejo iz
kreditnih skladov bank in prenesejo na poseben račun posamezne
družbeno-politične skupnosti. Tako izvzeta sredstva so sredstva
družbeno-političnih skupnosti za investicije v gospodarstvu, pri čemer
se uporaba teh sredstev veže predvsem na že obstoječe obveznosti, ki so
nastale v breme teh sredstev.</p>
<p>SR Slovenija je z odlokom o prenosu sredstev odpravljenega republiškega
družbenega investicijskega sklada prenesla v kreditni sklad Splošne
gospodarske banke SRS sredstva odpravljenega sklada in druga sredstva v
višini 482 milijonov N din. Zakona o bankah in kreditnih poslih prepušča
ustanovitev investicijske banke odločitvi republike. Da bi republika
lahko sodelovala pri upravljanju banke s svojimi predstavniki, je
potrebno, da vplača določen ustanoviteljski delež v kreditni sklad
banke. Vprašanje vplačila ustanoviteljskega deleža obravnava predlog
posebnega odloka.</p>
<p>Hkrati s predlagano ureditvijo naj bi se izvedle spremembe zakona o
bankah in kreditnih poslih tudi glede sredstev odpravljenih okrajnih
družbenih investicijskih skladov.</p>
<p>Zakon za izvedbo odprave okrajev v SR Sloveniji (Uradni list SRS, št.
10-81/65) določa v 10. členu, da preidejo na Skupščino SR Slovenije
pravice okrajnih skupščin, ki jim pripadajo po predpisih o bankah in
kreditu oziroma v zvezi s sklenjenimi pogodbami glede usmerjanja
sredstev bivših okrajnih investicijskih skladov, ki so bila prenesena v
kreditne sklade ustreznih komunalnih bank. Za leto 1965 so izdale odloke
o usmeritvi omenjenih sredstev še okrajne skupščine.</p>
<p>Prav tako kot sredstva odpravljenega republiškega družbenega
investicijskega sklada naj bi se prenesla na poseben račun republike pri
Splošni gospodarski banki SRS tudi sredstva odpravljenih okrajnih
družbenih investicijskih skladov. Ta sredstva prejšnjih okrajnih skladov
so namreč naložena pri raznih poslovnih bankah, in sicer v Celju pri eni
banki, v Kopru pri dveh bankah (Koper, Nova Gorica), v Ljubljani pri
treh bankah (Ljubljana, Kranj, Novo mesto) ter v Mariboru pri eni banki,
čeprav je okrajna skupščina sklenila, da se sredstva prenesejo na
ustrezne komunalne banke.</p>
<p>Prenesena sredstva odpravljenih okrajnih družbenih investicijskih
skladov so znašala na dan prenosa v kreditne sklade skupaj 315 milijonov
N din, in sicer po posameznih bankah (v milijonih N din):</p>
<p>— Ljubljana..............88,69</p>
<p>— Kranj ................33,54</p>
<p>-— Novo mesto.............23,51</p>
<p>— Maribor...............66,04</p>
<p>— Celje................25,43</p>
<p>— Koper...................63,89</p>
<p>— Nova Gorica.............14,52</p>
<p>Sredstva, prenesena na poseben račun SR Slovenije, se bodo uporabljala
za naložbe v osnovna in trajna obratna sredstva v gospodarstvu. Ta
sredstva naj se vodijo pri Splošni gospodarski banki SRS; medsebojni
odnosi v zvezi z uporabo teh sredstev pa naj se določijo s posebno
pogodbo, ki jo sklene z banko republiški sekretar za finance.</p>
<p>POROČILA</p>
<p>Odbor za družbeni plan, finance in proračun Republiškega zboraje na
svoji seji dne 8. 2. 1966 obravnaval predlog odloka o prenosu sredstev
odpravljenih družbenih investicijskih skladov na poseben račun SR
Slovenije, ki ga je predložil Izvršni svet Skupščine SR Slovenije.</p>
<p>V načelni razpravi je bilo poudarjeno, da odlok temelji na spremembi
zakona o bankah in kreditnih poslih, ki daje družbeno-političnim
skupnostim možnost, da prenesejo sredstva odpravljenih družbenih
investicijskih skladov, ki so del kreditnega sklada poslovnih bank, na
poseben račun. S to izločitvijo sredstev odpravljenih družbenih
investicijskih skladov bi se izenačilo za vse poslovne banke izhodišče
za ustanavljanje. Banke pa mobiliziralo, da zberejo sredstva pri svojih
ustanoviteljih, hkrati pa uveljavilo načelo, da naj bodo razpoložljiva
sredstva bank odraz finančne moči gospodarstva in ne odraz moči, ki bi
izvirala iz sredstev, ki so bila zbrana s fiskalnimi instrumenti.</p>
<p>V obširni razpravi so bili izraženi tudi pomisleki proti prenosu
sredstev odpravljenih okrajnih investicijskih skladov na poseben račun
republike. Ti pomisleki pa so bili večinoma povezani s formiranjem
bodoče mreže bank in ne z načelom, da naj pride tudi pri sredstvih bank
do izraza pripravljenost gospodarstva, da vanje vloži svoja sredstva.</p>
<p>Odbor je predlog zakona z večino glasov v načelu sprejel.</p>
<p>V podrobni obravnavi so bili predloženi naslednji dopolnilni in
spreminjevalni predlogi:</p>
<p>K I. i n II. točki: V predzadnji vrsti za besedami »... Splošni
gospodarski banki...« se besedilo »SR Slovenije« nadomesti z besedo
»Ljubljana«.</p>
<p>Sprememba je v zvezi z zakonom o preosnovanju Splošne gospodarske banke
SR Slovenije v investicijsko banko Slovenije.</p>
<p>K III. točki: Črta se III. točka.</p>
<p>IV. točka postane III., V. točka pa IV.</p>
<p>S predlaganim odlokom se ureja prenos sredstev odpravljenih družbenih
investicijskih skladov na poseben račun; ne ureja se pa uporaba in zato
odlok ne more urejati tudi uporabo teh sredstev. Osnovni namen uporabe
teh sredstev pa je opredeljen že v zveznih predpisih in zato tako
določilo ni potrebno v republiškem predpisu.</p>
<p>K IV. točki: V drugi vrsti se besedilo »SR Slovenije...« nadomesti z
besedo »Ljubljana«.</p>
<p>Sprememba je redakcijskega značaja.</p>
<p>V drugi vrsti se beseda »uporaba« nadomesti z besedarrii »pogojev za
uporabo«.</p>
<p>Dopolnitev izključuje dvom v zvezi z določitvijo uporabe sredstev, ki se
jo določa s posebnim predpisom.</p>
<p>Predstavnik Izvršnega sveta je predložene amandmaje sprejel.</p>
<p>Odbor za družbeni plan, finance in proračun predlaga Republiškemu zboru,
da sprejme predloženi odlok skupaj s predloženimi amandmaji.</p>
<p>Za svojega poročevalca je odbor za družbeni plan, finance in proračun
določil poslanca Mirana Cvenka.</p>
<p>St.: 023-63/66 Ljubljana, 11. 2. 1966</p>
<p>Zakonodajno-pravna komisija Skupščine SRS— poročilo z dne 11. 2. 1966,
št. 023-63/66.</p>
<p>Odbor za proučevanje zakonskih in drugih predlogov Gospodarskega zbora</p>
<p>— poročilo z dne 10. 2. 1966, št. 023-63/66.</p>
<p>PREDLOG ODLOKA</p>
<p>o vložitvi republiških sredstev v kreditni sklad Splošne gospodarske banke</p>
<p>SR Slovenije</p>
<p>1</p>
<p>Iz sredstev odpravljenega družbenega investicijskega sklada, ki se
vodijo na posebnem računu SR Slovenije pri Splošni gospodarski banki SR
Slovenije, se vloži v kreditni sklad te banke znesek 30 milijonov novih
dinarjev, kot delež SR Slovenije pri ustanovitvi te banke kot
investicijske banke.</p>
<p>2</p>
<p>Predstavnik SR Slovenije v zborih Splošne gospodarske banke SR Slovenije
je republiški sekretar za finance ali oseba, ki jo le-ta določi v
soglasju z Izvršnim svetom Skupščine SR Slovenije.</p>
<p>3</p>
<p>Ta odlok začne veljati naslednji dan po objavi v »Uradnem listu SRS«.</p>
<p>OBRAZLOŽITEV</p>
<p>Po zakonu o bankah in kreditnih poslih (Ur. list SFRJ, št. 12/65 in
29/65) sodelujejo družbeno-politične skupnosti in delovne organizacije,
ki vnesejo določena sredstva v kreditni sklad banke, pri delu skupščine
te banke.</p>
<p>Ker je SR Slovenija ustanovitelj Splošne gospodarske banke SR Slovenije
kot investicijske banke in je potrebno, da sodeluje v skupščini te
banke, mora vnesti svoja sredstva v njen kreditni sklad, kot svoj delež.
Investicijski banki je treba zagotoviti najmanj 150 milijonov novih
dinarjev kreditnega sklada. Po tem odloku je delež SR Slovenije v
kreditnem skladu banke 30 milijonov novih dinarjev. Predlagani znesek bo
poleg lastnih sredstev v kreditnem skladu banke in deležev drugih
ustanoviteljev omogočil izpolnitev pogojev za ustanovitev te banke kot
investicijske banke.</p>
<p>S tem deležem bo SR Slovenija sodelovala pri delu skupščin Splošne
gospodarske banke SR Slovenije.</p>
<p>POROČILA</p>
<p>Odbor za družbeni plan, finance in proračun Republiškega zboraje na
svoji seji dne 9. februarja 1966 obravnaval predlog odloka o vložitvi
republiških sredstev v kreditni sklad Splošne gospodarske banke SR
Slovenije z dne 2. februarja 1966, ki ga je Skupščini SR Slovenije
predložil Izvršni svet.</p>
<p>Ker nastopa Socialistična republika Slovenija kot ustanovitelj Splošne
gospodarske banke Ljubljana, kot investicijske banke, mora vnesti svoja
sredstva v njen kreditni sklad. Delež SR Slovenije je po tem odloku 30
milijonov novih dinarjev. S sredstvi, ki jih vloži SR Slovenija v
kreditni sklad Splošne gospodarske banke Ljubljana, si pridobi pravico
sodelovanja v upravljanju te banke po svojih predstavnikih.</p>
<p>Ker se bo delež vplačal iz sredstev odpravljenega družbenega
investicijskega sklada, ki se vodi na posebnem računu SR Slovenije pri
Splošni gospodarski banki Ljubljana, je odbor opozoril, da je treba pri
sklenitvi pogodbe med republiko in banko paziti predvsem na to, da z
vplačilom deleža ne bi bil prizadet obseg sredstev, ki se z zakonom
usmerjajo za investicije v letu 1966.</p>
<p>Odbor je predlog zakona v načelu sprejel.</p>
<p>V podrobni obravnavi je odbor sprejel naslednje amandmaje:</p>
<p>— V naslovu naj se besede »Splošne gospodarske banke« nadomestijo z
besedami »Splošne gospodarske banke Ljubljana«.</p>
<p>21</p>
<p>— V drugi vrsti 1. točke naj se besede »Splošni gospodarski banki SR
Slovenije« nadomestijo z besedami »Splošni gospodarski banki Ljubljana«.
Predstavnik Izvršnega sveta se je z amandmajema strinjal.</p>
<p>Odbor je sprejel amandma Izvršnega sveta k predlogu odloka z dne 4.
februarja 1966.</p>
<p>Odbor za družbeni plan, finance in proračun Republiškega zbora predlaga
Republiškemu zboru, da predlog odloka o vložitvi republiških sredstev v
kreditni sklad Splošne gospodarske banke SR Slovenije sprejme s
predlaganimi spremembami.</p>
<p>Odbor za družbeni plan, finance in proračun Republiškega zbora je za
svojega: poročevalca določil poslanca Francija Kolarja.</p>
<p>St.: 023-64/66 Ljubljana, 11. 2. 1966.</p>
<p>Zakonodajno-pravna komisija Skupščine SRS— poročilo z dne 11. 2. 1966,
št. 023-64/66.</p>
<p>Odbor za proučevanje zakonskih in drugih predlogov Gospodarskega zbora</p>
<p>— poročilo z dne 8. 2. 1966, št. 023-64/66.</p>
<p>PREDLOG SKLEPA o zadolžitvi SR Slovenije pri Splošni gospodarski banki
SRS za financiranje nadaljnje graditve investicijskih objektov na
področju prosvete, znanosti</p>
<p>in zdravstva v letu 1966</p>
<p>Na podlagi 148. člena ustave Socialistične republike Slovenije ter v
zvezi s 106. in 108. členom temeljnega zakona o financiranju
družbeno-političnih skupnosti (Uradni list SFRJ, št. 31-426/64) je
sprejela Skupščina Socialistične republike Slovenije na seji
Republiškega zbora dne 15. februarja 1966 in na seji
Organizacijsko-političnega zbora dne 28. februarja 1966 tale</p>
<p>SKLEP:</p>
<p>1. Za financiranje nadaljnje graditve investicijskih objektov na
področju prosvete, znanosti in zdravstva v letu 1966, ki so navedeni v
resoluciji o usmeritvi razvoja SR Slovenije v letu 1966 in za katere bo
Skupščina SR Slovenije sprejela finančne programe, se Socialistična
republika Slovenija lahko zadolži pri Splošni gospodarski banki SR
Slovenije do višine 25 milijonov novih dinarjev.</p>
<p>2. Kredite najame pri Splošni gospodarski banki SR Slovenije
Socialistična republika Slovenija sama ali pa jih najamejo z njenim
poroštvom posamezni investitorji — delovne organizacije, ki jih določi
Izvršni svet Skupščine SR Slovenije.</p>
<p>3. Za izvršitev tega sklepa skrbi Izvršni svet Skupščine SR Slovenije.</p>
<p>OBRAZLOŽITEV</p>
<p>V republiškem proračunu za leto 1966 so za negospodarske investicije
(tekoče naložbe) predvidena sredstva v višini 4,3 milijona N din. Ta
sredstva pa nikakor ne zadostujejo za kritje vseh potreb.</p>
<p>Da bi SR Slovenija za leto 1966 zagotovila vsaj najnujneje potrebna
sredstva za nadaljevanje del oziroma za izvršitev obveznosti za
posamezne investicije s področja zdravstva, prosvete in kulture, naj bi
Skupščina SR Slovenije sprejela predlagani sklep, na podlagi katerega se
bo SR Slovenija za omenjeni namen lahko zadolžila pri Splošni
gospodarski banki SRS do višine 25 milijonov N din.</p>
<p>Seznam prioritetnih objektov (z orientacijskimi zneski) bo priložen
resoluciji Skupščine SR Slovenije o usmeritvi razvoja SR Slovenije v
letu 1966. Konkretni objekti pa bodo dokončno izbrani in določeni
ustrezni zneski takrat, ko bo Skupščina SR Slovenije obravnavala in
sprejemala finančne programe, ki jih bodo predložili posamezni investitorji.</p>
<p>POROČILA</p>
<p>Zakonodajno-pravna komisija Skupščine SR Slovenije je na svoji seji dne
11. februarja 1966 obravnavala predlog zgoraj navedenega sklepa,
vključno z amandmajema k 1. in 2. točki, ki sta bila sprejeta na seji
odbora Republiškega zbora za družbeni plan, finance in proračun ter
odbora za proučevanje zakonskih in drugih predlogov Gospodarskega zbora
dne 10. februarja 1966.</p>
<p>V načelni obravnavi je komisija ugotovila, da predlagani sklep
predstavlja le politični akt in v predlagani obliki ne ustreza ter je
tudi nepotreben, ker je zadolževanje SR Slovenije kot družbeno-politične
skupnosti njena ustavna pravica. Zakonsko je regulirana z določbami 106.
člena temeljnega zakona o financiranju družbeno-političnih skupnosti
(Uradni list SFRJ, št. 31/64) ter z določbo 107. člena zakona o
financiranju družbeno-političnih skupnosti v SR Sloveniji (Uradni list
SRS, št. 36/64). Glede na te zakonske določbe pa je možno sprejemati le
posamične konkretne pravne akte o zadolžitvi oziroma o poroštvu, v
katerih mora biti v vsakem posameznem primeru posebej povedano:</p>
<p>1. da republika najame kredit oziroma nastopa kot porok;</p>
<p>2. za kakšen konkreten namen ga najame, oziroma je vzet kredit, za katerega se daje poroštvo;</p>
<p>3. znesek in</p>
<p>4. kje se kredit najame.</p>
<p>Takšna je tudi že ustaljena praksa v drugih republikah.</p>
<p>Zato je bila komisija v načelni obravnavi mnenja, da se predlagani sklep
ne sprejme. Značaju predlaganega sklepa bi bolj ustrezalo, da se njegova
vsebina primerno preformulira in vnese na ustrezno mesto v predlog
resolucije o usmeritvi razvoja SR Slovenije v letu 1966.</p>
<p>Če bi se ne glede na to stališče komisije Skupščina SR Slovenije
odločila, da se predlagan sklep sprejme, pa bi bilo treba z amandmajem
navedenih odborov že spremenjeno besedilo sklepa precizirati tako, da se:</p>
<p>— v- besedilu 1. točke besede »najame Socialistična republika Slovenija
posojilo« spremenijo tako, da se glasijo: »se Socialistična republika
Slovenija</p>
<p>24»</p>
<p>zadolži«. V 2. točki se namreč govori ne le o najemanju posojila, ampak
tudi oporoštvu;</p>
<p>— v besedilu 2. točke se besede »pa jih najamejo z njenim poroštvom
posamezni investitorji« nadomestijo z besedilom »pa bo porok za kredite,
ki jih najamejo posamezni investitorji«.</p>
<p>Predstavnik Izvršnega sveta si je glede stališča in amandmajev komisije
izjavo pridržal.</p>
<p>Št.: 402-74/66 Ljubljana, 11. 2. 1966.</p>
<p>Odbor za družbeni plan, finance in proračun Republiškega zboraje na seji
dne 10. februarja 1966 obravnaval predlog sklepa, po katerem najame
Socialistična republika Slovenija v letu 1966 posojilo do višine 25
milijonov novih dinarjev za financiranje nadaljnje graditve
investicijskih objektov na področju prosvete, znanosti in zdravstva.
Predlog sklepa je Skupščini SR Slovenije predložil Izvršni svet dne 4.
2. 1966.</p>
<p>S predlogom sklepa se pooblašča republika, da najame posojilo za
nadaljevanje del, oziroma izvršitev obveznosti za posamezne investicije
% področja zdravstva, prosvete in kulture.</p>
<p>Člani odbora so se z najemom posojila sicer strinjali, vendar menijo, da
odplačilo tega posojila v prihodnjih letih ne bi smelo bremeniti
proračunske dohodke v toliki meri, da bi bilo ogroženo financiranje
drugih dejavnosti. Zato bi posojilo maralo biti vsaj srednjeročno.</p>
<p>V razpravi je bilo postavljeno vprašanje, če obstaja možnost za
realizacijo tega sklepa. Odboru je bil predložen prepis dopisa Splošne
gospodarske banke SR Slovenije, št. 83/66 z dne 2. 2. 1:966, iz katerega
izhaja, da se Splošna gospodarska banka obvezuje, da bo v letu 1966
odobrila kredite do višine 20 milijonov novih dinarjev za nadaljevanje
investicij v zdravstvu, šolstvu, prosveti, kulturi in znanosti. Na ta
način obstaja realna možnost za nadaljevanje investicij na teh
področjih. S sklepom pa je dana še možnost, da se zagotovi razlika 5
milijonov novih dinarjev z najetjem posojila pri drugih poslovnih bankah.</p>
<p>Konkretni objekti bodo dokončno izbrani in ustrezni zneski določeni
takrat, ko bo Skupščina SR Slovenije obravnavala in sprejela finančne
programe, ki jih bodo predložili posamezni investitorji oziroma Izvršni
svet.</p>
<p>Z najemom tega posojila in 4,3 milijona novih dinarjev, ki so
zagotovljeni v proračunu za leto 1966, bo mogoče postopoma aktivirati že
vložena sredstva v nekatere objekte, ki so pred dokončanjem, pred
dovršitvijo posameznih faz in za katera so potrebna v glavnem le še
enkratna vlaganja.</p>
<p>V podrobni obravnavi je odbor sprejel naslednje amandmaje:</p>
<p>K 1. točki : Besedilo 1. točke se spremeni tako, da se glasi:</p>
<p>»1. Za financiranje nadaljnje graditve investicijskih objektov na
področju prosvete, znanosti in zdravstva v letu 1966, ki so navedeni v
resoluciji o usmeritvi razvoja SR Slovenije v letu 1966 in za katere bo
Skupščina SR Slovenije sprejela finančne programe, najame Socialistična
republika Slovenije posojilo do višine 25 milijonov novih dinarjev.«</p>
<p>K 2. točki: Besedilo 2. točke se spremeni tako, da se glasi:</p>
<p>»2. SR Slovenija najame kredite sama ali pa jih najamejo z njenim
poroštvom posamezni investitorji — delovne organizacije, ki jih določi
Izvršni svet Skupščine SR Slovenije«.</p>
<p>Predstavnik Izvršnega sveta se je z amandmajema strinjal.</p>
<p>Odbor za družbeni plan, finance in proračun Republiškega zbora predlaga
Republiškemu zboru, da sprejme predlog sklepa o najetju posojila s
predloženima spremembama.</p>
<p>Odbor za družbeni plan, finance in proračun je določil za svojega
poročevalca poslanca Mirana Cvenka.</p>
<p>Št.: 402-74/66 Ljubljana, 10. 2. 1966</p>
<p>Odbor za proučevanje zakonskih in drugih predlogov
Organizacijsko-političnega zboraje na seji dne 18. 2. 1936 obravnaval
predlog sklepa, po katerem najame Socialistična republika Slovenija v
letu 1966 posojilo do višine 25 milijonov novih dinarjev za financiranje
nadaljnje graditve investicijskih objektov na področju prosvete,
znanosti in zdravstva. Predlog sklepa je Skupščini SR Slovenije
predložil Izvršni svet dne 4. 2. 1966.</p>
<p>V načelni obravnavi se je ugotovilo, da se s predlogom sklepa pooblašča
republika, da najame posojilo za nadaljevanje del, oziroma izvršitev
obveznosti za posamezne investicije s področja zdravstva, prosvete in
znanosti. Glede na zagotovilo, ki ga je dala Splošna gospodarska banka
SR Slovenije, bo v letu 1966 odobrila kredite do višine 20 milijonov
novih dinarjev za nadaljevanje investicij v zdravstvu, šolstvu,
prosveti, kulturi in znanosti. Obstoja realna možnost za nadaljevanje
investicij na teh področjih. Prav tako pa je dana možnost, da se najame
posojilo za razliko 5 milijonov novih dinarjev pri drugih poslovnih bankah.</p>
<p>V skladu z resolucijo o usmeritvi razvoja SR Slovenije v letu 1966 bodo
konkretni objekti dokončno izbrani in ustrezni zneski določeni takrat,
ko bo Skupščina SR Slovenije obravnavala in sprejela finančne programe,
katere bodo predložili posamezni investitorji, oziroma Izvršni svet.</p>
<p>Z najetjem posojila do višine 25 milijonov novih dinarjev in s 4,3
milijona novih dinarjev, ki so zagotovljeni v proračunu za leto 1966, bo
mogoče postopoma aktivirati že vložena sredstva v nekatere objekte, ki
so pred dokončanjem oziroma pred dovršitvijo posameznih faz in za katera
so potrebna v glavnem le še enkratna vlaganja.</p>
<p>Po tej nalečni obravnavi je odbor sklenil, da se predlagani sklep sprejme.</p>
<p>V podrobni obravnavi je odbor sprejel naslednje amandmaje predstavnika
Izvršnega sveta:</p>
<p>K 1. točki : besedilo prve točke se spremeni tako, da se glasi:</p>
<p>1. Za financiranje oziroma sofinanciranje nadaljnje gradnje
investicijskih objektov na področju prosvete, znanosti in zdravstva v
letu 1966, ki so navedeni v resoluciji o usmeritvi razvoja SR Slovenije
v letu 1966 in za katero bo Skupščina SR Slovenije sprejela finančne
programe ter za plačilo neporavnavnih obveznosti za investicijske
objekte, zgrajene v letu 1965, v znesku 1,14 milijona novih dinarjev, se
Socialistična republika Slovenija zadolži pri poslovnih bankah za 25
milijonov novih dinarjev.«</p>
<p>K 2. točki : besedilo druge točke se spremeni tako, da se glasi:</p>
<p>»2. Kredite najame pri Splošni gospodarski banki Socialistična republika
Slovenija sam ali pa bo porok za kredite, ki jih najamejo posamezni
investitorji, delovne organizacije, ki jih določi Izvršni svet Skupščine
SR Slovenije.«</p>
<p>K 3. točki: besedilo 3. točke predloga sklepa se črta.</p>
<p>Odbor se je s temi amandmaji strinjal, prav tako je tudi Republiški zbor
na zadnji seji sprejel predlog sklepa z navedenimi amandmaji.</p>
<p>Odbor predlaga Organizacijsko-političnemu zboru, da sprejme predlog
sklepa o najemu posojila s predloženimi spremembami.</p>
<p>Odbor za proučevanje zakonskih in drugih predlogov je za svojega
poročevalca določil poslanca Franca Svetino.</p>
<p>Št.: 402-74/66 Ljubljana, 18. 2. 1966</p>
<p>PREDLOG ZAKONA o preosnovanju Splošne gospodarske banke SR Slovenije v
investicijsko banko</p>
<p>Slovenije</p>
<p>1. člen</p>
<p>Splošna gospodarska banka SR Slovenije (v nadaljnjem besedilu: banka),
ki je bila ustanovljena z zakonom o ustanovitvi Splošne gospodarske
banke Socialistične republike Slovenije (Uradni list LRS, št. 32-299/61,
in Uradni list SRS, št. 10-94/65), nadaljuje delo kot investicijska
banka po zakonu o bankah in kreditnih poslih (Uradni list SFRJ, št.
12-211/65).</p>
<p>Ime banke je: Splošna gospodarska banka SR Slovenije.</p>
<p>Sedež banke je v Ljubljani.</p>
<p>2. člen</p>
<p>Banka daje investicijske kredite za osnovna in trajna obratna sredstva
in kratkoročne kredite, najema kredite, sprejema denarne in nedenarne
depozite, izdaja obveznice in blagajniške zapise ter daje poroštva
družbenim pravnim osebam. Po dogovoru s komitenti lahko opravlja banka
tudi druge bančne in kreditne posle.</p>
<p>Banka se ukvarja tudi s kreditnimi posli s tujino in z devizno-valutnimi
posli v skladu z zveznimi predpisi:</p>
<p>3. člen</p>
<p>SR Slovenija sodeluje v banki kot ustanovitelj s sredstvi, ki jih vloži
v kreditni sklad banke.</p>
<p>V upravljanju banke sodeluje SR Slovenija v skladu z zakonom o bankah in
kreditnih poslih po svojih predstavnikih, ki jih imenuje Skupščina SR
Slovenije.</p>
<p>4. člen</p>
<p>Statut banke sprejme občni zbor banke in ga predloži pred dokončnim
sprejetjem v obravnavanje Skupščini SR Slovenije.</p>
<p>5. člen</p>
<p>Organi banke so: zbor banke, izvršilni odbor in direktor.</p>
<p>Direktorja banke imenuje Skupščina SR Slovenije. Skupščina SR Slovenije
imenuje tudi namestnika direktorja, ki nadomešča direktorja z vsemi
njegovimi pravicami in dolžnostmi, če je tak narhestnik predviden po
statutu banke.</p>
<p>6. člen</p>
<p>Preosnovanje banke ter prilagoditev njene organizacije in njenega
poslovanja določbam zakona o bankah in kreditnih poslih opravi upravni
odbor banke.</p>
<p>7. člen</p>
<p>Z dnem, ko začne veljati ta zakon, preneha veljati zakon o ustanovitvi
Splošne gospodarske banke Socialistične republike Slovenije (Uradni list
LRS, št. 32-299/61 in Uradni list SRS, št. 10-94/65).</p>
<p>Jamstvo SR Slovenije po 3. členu zakona, navedenega v prejšnjem
odstavku, ostane v veljavi za obveznosti banke, nastale do prilagoditve
njenega poslovanja določbam zakona o bankah in kreditnih poslih.</p>
<p>8. člen</p>
<p>Ta zakon začne veljati osmi dan po objavi v »Uradnem listu SRS«.</p>
<p>OBRAZLOŽITEV</p>
<p>Po 173. členu zakona o bankah in kreditnih poslih morajo banke,
ustanovljene do njegove uveljavitve, prilagoditi organizacijo in
poslovanje njegovim določbam in na njegovi podlagi izdanim predpisom.
Prilagoditev opravi upravni odbor, ki ima vse pravice in dolžnosti
ustanovnega odbora banke.</p>
<p>Z omenjenim zakonom je določeno, da mora biti prilagoditev obstoječih
bank opravljeno do 31. marca 1966.</p>
<p>Investicijska banka, pri katere ustanovitvi je udeležena republika, se
ustanovi z republiškim zakonom. Določbe zakona o pogojih in o postopku
za ustanovitev veljajo tudi za investicijske banke, ki se ustanavljajo z
zakonom. Po teh določbah je treba prilagoditi tudi organizacijo in
poslovanje obstoječe Splošne gospodarske banke SR Slovenije.</p>
<p>Glede na spremembo in dopolnitev zakona o bankah in kreditnih poslih naj
bi Skupščina SR Slovenije s posebnim odlokom prenesla na poseben račun
SR Slovenije sredstva v višini 482 milijonov N din, ki so bila
svoječasno dana v kreditni sklad Splošne gospodarske banke SRS (sredstva
odpravljenega republiškega investicijskega sklada in druga sredstva).
Del teh sredstev v višini 30 milijonov N din naj bi republika vnesla v
kreditni sklad banke kot svoj ustanovitveni delež. Za ustanovitev
investicijske banke je poleg ustanovitvenega akta treba izpolniti še
pogoj, da ustanovitelji zagotovijo za kreditni sklad najmanj 150
milijonov N din. Z lastnimi sredstvi banke in z deleži ustanoviteljev pa
bo ta pogoj izpolnjen.</p>
<p>Ker je Splošna gospodarska banka SR Slovenije že doslej poslovala kot
investicijska banka, naj se preosnuje v investicijsko banko po novem
zakonu o bankah in kreditnih poslih. S tem odpade tudi potreba, da se
ustanovi nova investicijska banka z udeležbo SR Slovenije.</p>
<p>Po predlogu zakona naj bi banka tudi po preosnovanju obdržala dosedanje
ime »Splošna gospodarska banka SR Slovenije«.</p>
<p>Delovno področje preosnovane banke ustreza delovnemu področju
investicijske banke po novem zakonu o bankah in »kreditnih poslih.
Podrobnejša razčlenitev tega delovnega področja bo v statutu banke, ki
ga mora banka predložiti Skupščini SR Slovenije v obravnavo.</p>
<p>Predstavnike SR Slovenije v ustanovnem zboru in v zborih banke imenuje
Skupščina SR Slovenije.</p>
<p>Ker po zakonu o bankah in kreditnih poslih imenuje direktorja banke
republiška skupščina, je v predlogu predvideno, da bi tudi predstavnike
republike v zboru imenovala republika.</p>
<p>Določba 6. člena predloga zakona temelji na 173. členu zakona o bankah
in kreditnih poslih.</p>
<p>V predlog zakona niso prevzete razne določbe zakona o bankah in
kreditnih poslih, ker so te določbe že tako obvezne za banko. Ta
vprašanja bodo v skladu z zakonom podrobneje urejena s statutom banke,
ki ga sprejmeta zbor banke in delovna skupnost ter predložita v
obravnavo Skupščini SR Slovenije.</p>
<p>Zakon o bankah in kreditnih poslih v 185. členu obvezuje federacijo, da
jamči za obstoječe obveznosti specializiranih bank in za obveznosti, ki
bodo nastale do prilagoditve njihovega poslovanja zakonskim določbam.
Analogno temu določilu naj bi tudi republika jamčila za obveznosti
Splošne gospodarske banke SRS, ki so že nastale, in tudi za obveznosti,
ki bi še morda nastale do prilagoditve njenega poslovanja. Ta določba je
utemeljena tudi v 3. členu zakona o ustanovitvi Splošne gospodarske
banke SRS, ki določa, da za obveznosti banke jamči Socialistična
republika Slovenija.</p>
<p>Prilagoditev obstoječih bank novemu zakonu o bankah in kreditnih poslih
je treba opraviti v enem letu od uveljavitve zakona, to je do 31. marca
1966, prilagoditev pa bo končana šele z vpisom banke v register podjetij
in obrtov.</p>
<p>POROČILA</p>
<p>Zakonodajno-pravna komisija Skupščine SR Slovenije je na svoji seji dne
11. 2. 1966 obravnavala predlog zakona o presnovanju Splošne gospodarske
banke SR Slovenije v investicijsko banko Slovenije, ki ga je Skupščini
SR Slovenije predložil Izvršni svet.</p>
<p>V načelni obravnavi k zakonskemu predlogu ni bilo pomislekov. Ker
obstoječa Splošna gospodarska banka SR Slovenije že izpolnjuje pogoje,
ki jih postavlja za ustanovitev investicijske banke zvezni zakon o
bankah in kreditnih poslih (Ur. l. SFRJ, št. 12/65), po mnenju komisije
ni potrebno odpraviti obstoječo banko in ustanoviti novo investicijsko
banko, marveč zadošča, da se obstoječa banka preosnuje in nadaljuje z
delom kot investicijska banka. Ker se po določbi prvega odstavka 46.
člena zakona o bankah in kreditnih poslih investicijska banka, ki je pri
njeni ustanovitvi udeležena republika, ustanovi z republiškim zakonom,
je torej zakonski predlog utemeljen.</p>
<p>V podrobnostih je komisija obravnavala zakonski predlog obenem z
amandmaji k 1. in 5. členu, ki so bili sprejeti na seji odbora za
družbeni plan, finance in proračun Republiškega zbora in odbora za
proučevanje zakonskih in drugih predlogov Gospodarskega zbora in so tako
postali sestavni del zakonskega predloga.</p>
<p>Komisija je v podrobni obravnavi predlagala naslednje spremembe in
dopolnitve:</p>
<p>K naslovu: beseda »Slovenije« na koncu besedila naslova se črta.</p>
<p>S predlaganim zakonom naj bi se obstoječa Splošna gospodarska banka SR
Slovenije preosnovala v investicijsko banko v smislu določb zakona o
bankah in kreditnih poslih. Vprašanje imena te banke se ureja posebej v
določbi 1. člena zakonskega predloga. Opredeljevanje investicijske banke
v naslovu kot investicijske banke Slovenije ne bi bilo skladno z imenom
banke, ki se predlaga v 1. členu. Poleg tega bi taka opredelitev
investicijske banke v naslovu zakona smiselno kazala na območje njenega
delovanja, kar pa bi bilo v nasprotju z intencijami zakona o bankah in
kreditnih poslih, po katerih lahko banke poslujejo na vsem območju SFRJ.</p>
<p>K 1. členu : Komisija se ni strinjala z amandmajem odbora za družbeni
plan, finance in proračun Republiškega zbora in odbora za proučevanje
zakonskih in drugih predlogov Gospodarskega zbora, po katerem se ime
banke spremeni tako, da se glasi: »Splošna gospodarska banka Ljubljana.«</p>
<p>Komjsija predlaga, da se banka imenuje »Splošna gospodarska banka.«</p>
<p>Beseda »Ljubljana« v sestavi imena banke bi kazala na določeno omejeno
območje njenega delovanja (območje mesta Ljubljane) in zato bolj
ustreza, da se črta. Ljubljana naj se navaja ob imenu banke le kot njen
sedež, kar sicer izhaja iz določbe zadnjega odstavka 1. člena.</p>
<p>K 2. členu : a) v prvem odstavku se v drugi vrsti za besedo »sredstva«
postavi vejica, besede »in kratkoročne kredite« pa se nadomestijo z
besedami »lahko pa tudi daje kratkoročne kredite«;</p>
<p>b) v drugem odstavku se v prvi vrsti med besedi »se« in »ukvarja« vstavi
beseda »lahko«.</p>
<p>Po določbi 49. člena zakona o bankah in kreditnih poslih določi
ustanovni zbor v sklepu o ustanovitvi banke, katere kreditne in druge
bančne posle bo banka opravljala. Po določbi drugega odstavka 87. člena
navedenega zveznega zakona je možno le z zakonom naložiti banki, da mora
opravljati posamezne bančne posle. Investicijske banke se po določbi 38.
člena navedenega zveznega zakona obvezno ukvarjajo z dajanjem
investicijskih kreditov za osnovna in trajna obratna sredstva, lahko pa
se ukvarjajo tudi z dajanjem kratkoročnih kreditov in z drugimi
bančnimji posli, ki so podrobneje našteti v prvem odstavku 87. člena.</p>
<p>V zvezi z navedenimi določili zakona o bankah in kreditnih poslih pomeni
predloženo besedilo 2. člena zakonskega predloga, da Splošna gospodarska
banka SR Slovenije poleg dajanja investicijskih kreditov za osnovna in
trajna obratna sredstva obvezno daje tudi kratkoročne kredite, najema
kredite, sprejema denarne in nedenarne depozite, izdaja obveznice in
blagajniške zapise ter daje garancije družbenim pravnim osebam. Poleg
tega se ji obvezno nalagajo tudi kreditni posli s tujino in
devizno-valutni posli.</p>
<p>Po mnenju komisije se z besedilom predloga zakona, ki neposredno določa
celotni obseg oziroma vsebino poslovanja bodočih bank, v bistvu
omejujejo samo njene samoupravne pravice kot samostojne gospodarske
organizacije, oziroma njenega ustanovnega in rednega zbora, ki ga
sestavljajo predstavniki delovnih in drugih organizacij ter
družbeno-političnih skupnosti, ki so z vložitvijo svojih sredstev v
banko pridobile pravico upravljati banko. Izvrševanje kreditnih poslov s
tujino in z devizno-valutnimi posli pa je itak vezano na pogoje,
določene z zveznimi predpisi. Zato komisija predlaga, da se v 2. členu
zakonskega predloga obseg poslovanja banke, razen kolikor to terja že
sama določba 38. člena zakona o bankah in kreditnih poslih, opredeli v
tem smislu, da se banka lahko ukvarja z vsemi navedenimi posli, medtem
ko bi o tem, katere izmed naštetih poslov bo banka dejansko opravljala,
odločal ustanovni zbor oziroma samoupravni organ banke pri sprejemanju
statuta.</p>
<p>K 8 členu beseda »osmi« v prvi vrsti besedila se nadomesti z besedo
»naslednji«.</p>
<p>Skupščini SR Slovenije se hkrati predlaga v sprejem več drugih
predpisov, ki neposredno tangirajo Splošno gospodarsko banko in že
računajo z njenim obstojem (odlok o prenosu sredstev odpravljenih
družbenih investicijskih skladov na poseben račun SR Slovenije, odlok o
vložitvi republiških sredstev v kreditni sklad Splošne gospodarske banke
SR Slovenije, zakon o usmeritvi sredstev za investicije v letu 1966),
pri katerih pa se predvideva uveljavitev naslednji dan po objavi v
»Uradnem listu SRS«. Glede na to je treba tudi veljavnost predlaganega
zakona o preosnovanju Splošne gospodarske banke SR Slovenije v
investicijsko banko določiti za naslednji dan po objavi, za kar sicer ni
nobene ovire.</p>
<p>Pri obravnavi 5. člena zakonskega predloga je bil v komisiji izražen
pomislek glede določbe drugega stavka v drugem odstavku. Po določbi
prvega odstavka 68. člena zakona o bankah in kreditnih poslih imtenuje
direktorja banke ter njegovega namestnika zbor banke, po javnem razpisu
na predlog razpisne komisije. Izjemo od tega pravila predstavlja le
določba drugega odstavka 55. člena navedenega zveznega zakona, po kateri
direktorja banke, ki se ustanovi z zveznim oz. republiškim zakonom,
imenuje zvezna oziroma republiška skupščina. Ker navedena izjema ni
izrečno predvidena za namestnika direktorja, besedilo zadnjega stavka
drugega odstavka 5. člena zakonskega predloga dejansko razširja navedeno
izjemo tudi na namestnika direktorja. Z večino glasov je bilo v komisiji
sprejeto stališče, da je zvezni zakon to vprašanje rešil pomanjkljivo in
da ga je treba zato rešiti v republiškem zakonu, in sicer prav v smislu
zakonskega predloga. Namestnik direktorja nadomestuje direktorja z vsemi
njegovimi pravicami in dolžnostmi, zaradi česar bi morala glede
imenovanja namestnika veljati enaka načela kot za imenovanje direktorja.
Zakonski predlog po mnenju komisije tu ne posega v samoupravne pravice
organov banke.</p>
<p>V zvezi z določbo 7. člena zakonskega predloga je bilo v komisiji
postavljeno vprašanje, če je možno in potrebno s tem zakonom
podaljševati jamstvo SR Slovenije iz 3. člena zakona o ustanovitvi
Splošne gospodarske banke SR Slovenije (Ur. l. LRS, št. 32/61 in Ur. l.
SRS, št. 10/65) za obveznosti banke, ki bodo eventualno nastale v času
od uveljavitve predloga zakona do prilagoditve poslovanja obstoječe
banke določbam zveznega zakona o bankah in kreditnih poslih. Po novem
zveznem zakonu o bankah in kreditnih poslih ne velja več splošno načelo,
da družbeno-politične skupnosti, ki so banke ustanovile, jamčijo za
obveznosti poslovnih bank; za svoje obveznosti odgovarja banka s
sredstvi, ki jih upravlja (30. člen). Zakon o bankah in kreditnih poslih
je vendar v 185. členu na podoben način, kot zakonski predlog, uredil
vprašanje jamstva za obveznosti obstoječih specializiranih bank, za
katerih obveznosti je poprej jamčila federacija. Po mnenju komisije je
predlagana zakonska ureditev možna, čeprav ta določba (drugi odstavek 7.
člena) ni nujno potrebna. Vprašanje, do kdaj jamči SR Slovenija za
obveznosti Splošne gospodarske banke, ki se s predlogom zakona preosnuje
v investicijsko banko v smislu določb zveznega zakona o bankah in
kreditnih poslih, je vprašanje presoje o tem, kdaj dosedanja Splošna
gospodarska banka preneha. To pa je predmet ocene splošnih predpisov,
zlasti tudi določb zveznega zakona o bankah in kreditnih poslih,</p>
<p>Priloge</p>
<p>zaradi česar bi določba drugega odstavka 7. člena v predlagani
formulaciji lahko izostala. Ker pa je predlagatelj na zakonskem predlogu
vztrajal, in ker omenjena določba, po mnenju komisije, ni v nasprotju z
zveznim zakonom o bankah in kreditnih poslih, komisija ni dala
formalnega predloga amandmaja, da se drugi odstavek 7. člena črta.</p>
<p>Predstavnik Izvršnega sveta se je strinjal z amandmajem k 8. členu
zakonskega predloga, glede ostalih amandmajev pa si je izjavo pridržal.</p>
<p>Zakonodajno-pravna komisija Skupščine SR Slovenije meni, da je predlog
zakona s predlaganimi spremembami in dopolnitvami v skladu z ustavo in s
pravnim sistemom ter predlaga, da ga pristojna zbora Skupščine SR
Slovenije sprejmeta.</p>
<p>Št.: 023-59/66 Ljubljana, 11. 2. 1966</p>
<p>Odbor za družbeni plan, finance in proračun Republiškega zboraje na
svoji seji dne 9. februarja 1966 obravnaval predlog zakona o
preosnovanju Splošne gospodarske banke SR Slovenije v Investicijsko
banko Slovenije z dne 28. januarja 1966, ki ga je Skupščini SR Slovenije
predložil Izvršni svet.</p>
<p>Po zakorru o bankah in kreditnih poslih morajo banke, ki so bile
ustanovljene do njegove uveljavitve, prilagoditi organizacijo in
poslovanje njegovim določbam in na njegovi podlagi izdanim predpisom.</p>
<p>Določbe zakona o pogojih in o postopku za ustanovitev veljajo tudi za
ustanovitev investicijske banke, pri ustanovitvi katere je udeležena
republika. Zato je potrebno z republiškim zakonom prilagoditi zveznemu
zakonu tudi organizacijo in poslovanje obstoječe Splošne gospodarske
banke SR Slovenije.</p>
<p>Ker je Splošna gospodarska banka SR Slovenije že doslej poslovala kot
investicijska banka, odpade potreba po ustanovitvi nove investicijske
banke, temveč se le preosnuje v investicijsko banko.</p>
<p>Socialistična republika Slovenija naj bi iz sredstev odpravljenega
družbenega investicijskega sklada vložila kot svoj delež pri ustanovitvi
te banke 30 milijonov novih dinarjev.</p>
<p>Odbor je predlog zakona v načelu sprejel.</p>
<p>V podrobni obravnavi se je odbor strinjal z amandmaji odbora za
proučevanje zakonskih in drugih predlogov Gospodarskega zbora Skupščine
SR Slovenije:</p>
<p>K 1. členu : besedilo drugega odstavka se spremeni tako, da se glasi:</p>
<p>»Ime banke je: »Splošna gospodarska banka Ljubljana.«</p>
<p>Odbor meni, da je naziv »SR Slovenije« neustrezen, ker odreja banki
določeno območje za njeno poslovanje, kar je v nasprotju z intencijami
zakona o bankah in kreditnih poslih, po katerih banka lahko posluje na
celotnem teritoriju države. Ljubljana pomeni samo sedež banke, ne pa
območje poslovanja.</p>
<p>K 5. členu: V prvi vrsti drugega odstavka se med besedi »organi« in
»banke« vstavi beseda »upravljanja«.</p>
<p>Sprememba je redakcijskega značaja.</p>
<p>Predstavnik Izvršnega sveta se je strinjal z amandmajema.</p>
<p>Odbor za družbeni plan, finance in proračun Republiškega zbora pi edlaga
Republiškemu zboru, da predlog zakona o preosnovanju Splošne gospodarske
banke SR Slovenije v Investicijsko banko Slovenije sprejme s
predlaganimi spremembami.</p>
<p>Odbor za družbeni plan, finance in proračun Republiškega zbora je za
svojega poročevalca določil poslanca Franca Kolar j a.</p>
<p>St.:023-59/66 Ljubljana, 11. 2. 1966</p>
<p>Odbor za proučevanje zakonskih in drugih predlogov Gospodarskega zbora</p>
<p>— poročilo z dne 10. 2. 1966, št. 023-59/66.</p>
<p>PREDLOG ODLOKA o pogojih za ustanovitev določenih poslovnih bank</p>
<p>Na podlagi 148. člena ustave Socialistične republike Slovenije in v
zvezi s 6. odstavkom 45. člena zakona o bankah in kreditnih poslih (Ur.
1. SFRJ, št. 12-211/65) je Skupščina SR Slovenije na seji Republiškega
zbora dne 15. februarja 1966 in na seji Gospodarskega zbora dne 16.
februarja 1966 sprejela</p>
<p>ODLOK</p>
<p>o pogojih za ustanovitev določenih poslovnih bank</p>
<p>1. Ustanovitelji morajo zagotoviti banki, ki jo ustanavljajo:</p>
<p>a) za kreditni sklad najmanj 60 milijonov N dinarjev, če ustanavljajo
komercialno-investicijsko banko;</p>
<p>b) za kreditni sklad najmanj 30 milijonov N din, če ustanavljajo
komercialno banko.</p>
<p>2. Ta odlok začne veljati naslednji dan po objavi v »Uradnem listu SRS«.</p>
<p>OBRAZLOŽITEV</p>
<p>Zakon o bankah in kreditnih poslih (Ur. l. SFRJ, št. 12-211/65) določa v
45. členu, da morajo banke za ustanovitev izpolnjevati določene pogoje.
Zvezni odlok o minimalnih pogojih za ustanovitev poslovnih bank
predpisuje, da morajo za ustanovitev bank preskrbeti ustanovitelji
banki, ki jo ustanavljajo, sredstva za kreditni sklad in da morajo
ustanovljene banke razpolagati z določeno višino depozitov na vpogled.
Zvezni odlok določa za ustanovitev:</p>
<p>Kreditni sklad Depoziti</p>
<p>— investicijske banke...... 150 mio N din</p>
<p>— komercialno-investicijske banke 50 mio N din 20 mio N din</p>
<p>— komercialne banke...... 10 mio N din 20 mio N din</p>
<p>— hranilnice..................1 mio N din</p>
<p>Ustanoviteljev mora biti najmanj 25, razen za hranilnice, kjer je lahko
ustanovitelj samo družbeno-politična skupnost.</p>
<p>Ustanovitev invervencijske banke republike je vezana na odločitev
republiške skupščine, ki za ustanovitev take banke sprejme poseben zakon.</p>
<p>Banke, ustanovljene do dneva uveljavitve zakona, morajo v enem letu od
njegove uveljavitve, to je do 1. aprila 1966 prilagoditi svoje
poslovanje določbam zakona. Izjemoma se sme prilagoditev iz objektivnih
razlogov podaljšati pri republiških bankah do 30. junija 1966.</p>
<p>Za izvedbo reorganizacije in prilagoditev bank novim predpisom je
zadolžen obstoječi upravni odbor. Sklicanje zbora banke, ki ima pravice
in dolžnosti ustanovnega zbora in pogoji za udeležbo pri ustanovitvi
banke morajo biti objavljeni v Uradnem listu najmanj tri mesece pred
zborom. Banka se ustanovi na ustanovhem zboru.</p>
<p>Zakon v 45. členu pooblašča republiško skupščino, da lahko določi kot
pogoj za ustanovitev banke v republiki večje zneske kreditnega sklada in
depozitov, kot so določeni v zveznem odloku.</p>
<p>Z novim zakonom o bankah in kreditnih poslih so banke postale samostojne
gospodarske organizacije s samostojnimi odločitvami uporabe sredstev na
osnovi politike, ki jo določajo ustanovitelji banke. Banka postaja
obenem nosilec koncentracije sredstev družbene akumulacije, s katero
neposredno razpolagajo delovne organizacije. Ta koncentracija sredstev
bi ob upoštevanju poslovnih kriterijev omogočila investicijsko
varčevanje gospodarskih organizacij, ki bi si z vlaganjem sredstev v
banko ustvarile osnovo za kompleksno rekonstrukcijo in modernizacijo
proizvodnje.</p>
<p>V dosedanjih razpravah o ustanavljanju bank so bile najbolj aktivne
družbeno-politične skupnosti ter banke same, manj pa je bilo aktivno
gospodarstvo, čeprav se banke ustanavljajo za njegove potrebe. Delovne
organizacije samostojno navezujejo poslovne odnose s posameznimi bankami
ne glede na ožjo teritorialno razdelitev in vrsto banke in zato naj bi
bilo predvsem od njih odvisno oblikovanje bančne mreže.</p>
<p>Dosledna uveljavitev načela poslovnosti zahteva, da banke ustvarijo svoj
kreditni potencial, predvsem iz sredstev, ki jih vložijo delovne in
druge organizacije, ker je le tako mogoče pričakovati, da bo bančna
mreža ustrezala potrebam gospodarstva. Zato je bil tudi spremenjen zakon
o bankah, po katerem se sredstva družbeno investicijskih skladov
izločajo iz kreditnih skladov bank na poseben račun. V ta namen je tudi
predložen odlok republike za prenos družbeno investicijskih skladov
republike in okrajev na poseben račun. Enako naj bi s svojimi odloki
prenesle skupščine občin sredstva svojih družbenih investicijskih
skladov na posebne račune. To pomeni, da naj bi družbeno-politična
skupnost pri ustanavljanju bank nastopala z ustanoviteljskim deležem le
kot eden od mnogih ustanoviteljev, tako da bi naj njena vloga oziroma
vloga njenih sredstev praviloma ne bila odločujoča za ustanovitev
določene banke.</p>
<p>Do konca januarja 1966 so na osnovi zakona o bankah in kreditnih poslih
že imele ustanovne skupščine skoraj vse banke, tako da je doslej že
ustanovljenih 5 komercialno investicijskih (mešanih Ljubljana, Maribor,
Celje, Koper in Kranj) ter komercialna banka v Novem mestu. Pri tem so
bila seveda pri ugotavljanju višine potrebnih sredstev za kreditni sklad
upoštevana v celoti tudi sredstva tistih družbeno investicijskih
skladov, ki so bila doslej vključena v kreditne sklade posameznih bank.
Niso pa še ustanovljene banke v Gorici, Murski Soboti in Ptuju, medtem
ko so se komunalne banke v Kamniku, Slovenj Gradcu, Slovenski Bistrici,
Trbovljah in Velenju pripojile k že obstoječim poslovnim bankam.</p>
<p>Če upoštevamo najnovejše spremembe zveznega zakona o bankah in kreditnih
poslih, potem mora biti gotovo eno od osnovnih vodil, da se v največji
možni meri okrepi vloga in pomen sredstev gospodarskih organizacij pri
ustanavljanju bank sploh in pri ustanavljanju posameznih vrst bank še
posebej. V tem vidimo namreč osnovno garancijo za to, da bodo banke
ustanovljene res predvsem z neposrednimi interesi gospodarstva.
Istočasno pa bo to za same banke pomenilo spodbudo, da še v znatno večji
meri dajo pečat poslovnosti svojim stikom in sodelovanju s komitenti.
Poleg tega pa to pomeni, da bo šel razvoj v smeri ustanavljanja takih
bank, ki bodo razpolagale s tolikšnim potencialom, ki bo omogočal
elastično poslovno dejavnost in ki bo dovolj vpliven činitelj za
usmerjanje gospodarskega razvoja.</p>
<p>Zato bi tudi ne bilo primerno vnaprej določati ali postavljati konkretno
bančno organizacijo. Pač pa je treba zagotoviti z osnovnimi pogoji, da
bo šel razvoj v smeri, ki bo odvisen od potreb potenciala in interesov
gospodarstva.</p>
<p>V ta namen predlagamo s tem odlokom zaostritev minimalnih pogojev za
ustanovitev določenih poslovnih bank in to za ustanovitev komercialnih
in komercialno-investicijskih bank. V prvem primeru naj bi se potrebni
kreditni sklad bank povečal od 10 milijonov N din (kot to predpisuje
zvezni odlok) na 30 milijonov N dinarjev, v drugem primeru pa od 50 do
60 milijonov N dinarjev.</p>
<p>Glede na obstoječo mrežo bank bodo za zadostitev teh zaostrenih pogojev
gotovo potrebni dodatni napori za angažiranje sredstev gospodarstva. To
pomeni, da naj bi bil za ustanavljanje bank odločilen interes
gospodarskih organizacij. Istočasno pa ta orientacija temelji na
predpostavki, da bodo družbenopolitične skupnosti — potem, ko bodo
izločile sredstva svojih družbeno-investicijskih skladov na posebne
račune — le z določenim delom teh sredstev nastopale kot ustanovitelj
posameznih bank. S tem si bodo tudi zagotovile možnost, da s temi
sredstvi in to preko banke bolj elastično intervenirajo glede na
konkretne potrebe gospodarstva.</p>
<p>Zaradi večje ekonomske usposobljenosti in potreb usmerjanja osnovnega
razvoja SR Slovenije je primerna ustanovitev samo ene čiste
investicijske banke. V ta namen je predložen zakon o preosnovanju
Splošne gospodarske banke v investicijsko banko. Delokrog investicijske
banke naj bi se omejil na financiranje najpomembnejših objektov in
velikih rekonstrukcij za osnovni razvoj gospodarstva.</p>
<p>Zakon o bankah in kreditnih poslih loči banke za kratkoročno in za
dolgoročno kreditiranje, omogoča pa tudi ustanovitev mešanih bank.
Komercialno investicijske banke (mešane) naj bi bile poleg osnovnega
kratkoročnega kreditiranja, usmerjene predvsem na mianjše rekonstrukcije
ter intervencije v terciarne dejavnosti.</p>
<p>Komercialne banke se lahko bavijo razen s kratkoročnim kreditiranjem
tudi z investicijskimi naložbami v trajna obratna sredstva in
investicijskimi vlaganji v stanovanjsko komunalno dejavnost, kar je
precej široka osnova za zadovoljitev potreb precejšnjega števila
delovnih organizacij.</p>
<p>Za dobro organizacijo mreže bank in predvsem za uspešno poslovanje teh
bank pa bo seveda odločilnega pomena stopnja razvitosti medbančnega
sodelovanja. Poleg tega pa bo možno predvsem z razvijanjem ustrezne
mreže podružnic z ustreznimi pooblastili reševati mnoge od perečih
problemov v našem gospodarskem razvoju, ob premagovanju slabosti, ki
izvirajo — v nasprotju z resničnimi interesi gospodarskih organizacij —■
iz zapiranja v ozke lokalne meje.</p>
<p>Prilagamo prikaz sredstev po zadnjih podatkih, ki so bili na razpolago.</p>
<p>POROČILA</p>
<p>Zakonodajno-pravna komisija Skupščine SR Slovenije je na svoji seje fine
11. februarja 1966 obravnavala predlog odloka o pogojih za ustanovitev
določenih poslovnih bank z dne 2. 2. 1966, ki ga je Skupščini SR
Slovenije predložil odbor za družbeni plan, finance in proračun
Republiškega zbora.</p>
<p>Po določbi petega odstavka 45. člena zakona o bankah in kreditnih poslih
določi Zvezna skupščina s posebnim odlokom najmanjše zneske kreditnega
sklada in depozitov ter najmanjše število delovnih in drugih organizacij
ter družbeno-političnih skupnosti, ki lahko ustanovijo banke. Minimalne
pogoje za ustanovitev poslovnih bank je Zvezna skupščina določila z
odlokom, objavljenim v »Uradnem listu SFRJ« št. 12/65. Po določbi
šestega odstavka 45. člena zakona o bankah in kreditnih poslih lahko
določi republiška skupščina kot pogoj za ustanovitev banke v republiki
večje zneske kreditnega sklada oziroma depozitov kot so določeni v
odloku Zvezne skupščine.</p>
<p>Glede na navedene zakonske določbe s stališča ustavnosti po mnenju
komisije ne more biti pomislekov zoper republiški predpis, ki je izdan v
okviru omejene določbe šestega odstavka 45. člena zakona o bankah in
kreditnih poslih. Pač pa so bili v komisiji izraženi nekateri pomisleki
glede predlaganega načina koncentracije sredstev, ki bi jo bilo po
mnenju komisije treba doseči predvsem preko same poslovnosti bank.</p>
<p>V podrobni obravnavi je komisija predlagala, da se predpis o pogojih za
ustanovitev določenih poslovnih bank uveljavi v obliki zakona.. Zvezna
skupščina je minimalne pogoje za ustanovitev bank sprejela sicer v
obliki odloka, kar je razumljivo, ker je z odlokom neposredno izvršila
določeno določbo zveznega zakona. V republiki je situacija drugačna. Gre
za zadevo s področja zvezne zakonodaje, za katere ureditev je republika
izrečno pooblaščena z zveznim zakonom; po določbi 15. alinee 127. člena
ustave SRS se take zadeve urejajo samo z zakonom. Glede na to komisija
predlaga, da se naslov predlaganega predpisa spremeni tako, da se glasi:</p>
<p>»Zakon o pogojih za ustanovitev določenih poslovnih bank.«</p>
<p>Dosedanje točke postanejo členi, v 2. členu se beseda »odlok« nadomesti
z besedo »zakon«.</p>
<p>Komisija je predlagala še naslednja amandmaja:</p>
<p>— V točki a) 1. člena se drugi del stavka spremeni tako, da se glasi:
»če ustanavljajo komericialno banko, ki bo dajala tudi investicijske
kredite za osnovna sredstva.«</p>
<p>— V točki b) se na koncu namesto pike postavi vejica in doda besedilo:
»ki ne bo dajala investicijskih kreditov za osnovna sredstva.«</p>
<p>Po 37. členu zakona o bankah in kreditnih poslih se banke ustanavljajo
kot investicijske banke, komercialne banke in kot hranilnice. Pojma
»komercialno-investicijske banke« zvezni zakon ne pozna. Republiški
predpis ne more spreminjati terminologije, ki jo določa zvezni zakon. S
predlagano spremembo se predlog zakona tudi usklaja z analognim
besedilom zveznega odloka o minimalnih pogojih za ustanovitev poslovnih
bank.</p>
<p>Ob razpravi 2. točke predlaganega odloka je bilo sproženo vprašanje, ali
se bodo tiste banke, ki so oziroma bodo do dneva uveljavitve
predlaganega odloka oziroma zakona že ustanovljene v skladu z določbami
omenjenega zveznega odloka, morale prilagoditi strožjim pogojem, ki jih
zahteva predlog odloka. V komisiji o tem ni bilo enotnega mnenja. Po
večinskem mnenju bi pogoji, določeni z republiškim predpisom, lahko
veljali le za v bodoče in ne bi učinkovali za nazaj. Manjšinsko stališče
v komisiji je bilo, da republiški zakon deluje tudi na obstoječe stanje,
ne le za bodoče. Vsekakor obstoji po soglasnem mnenju komisije možnost
in verjetnost, da bi ob uveljavljanju predlaganega odloka oziroma zakona
nasproti bankam, ki so bile ustanovljene skladno z zveznim odlokom, v
posameznih konkretnih primerih nastali spori, ki bi jih v končni
instanci reševalo sodišče kot upravne spore.</p>
<p>Zakonodajno-pravna komisija Skupščine SR Slovenije meni, da je predlog
odloka s predlaganimi spremembami in dopolnitvami v skladu z ustavo in s
pravnim sistemom.</p>
<p>St.: 023-55/66 Ljubljana, 11. 2. 1966</p>
<p>Odbor za proučevanje zakonskih in drugih predlogov Gospodarskega zbora</p>
<p>— poročilo z dne 10. 2. 1966, št. 023-55/66.</p>
<p>PREDLOG ZAKONA o ustanovitvi sveta bank v SR Sloveniji</p>
<p>1. člen</p>
<p>Ustanovi se svet bank SR Slovenije za obravnavanje vprašanj, ki imajo
skupen pomen za banke in za uskaljevanje njihovega dela.</p>
<p>2. člen</p>
<p>Svet bank v SR Sloveniji sestavljajo direktorji poslovnih bank v SR
Sloveniji, direktorji podružnic poslovnih bank, ki imajo svoj sedež
zunaj republike, generalni direktor Narodne banke Jugoslavije — centrale
za SR Slovenijo ter predstavnik združenja hranilnic, če se tako
združenje ustanovi.</p>
<p>3. člen</p>
<p>Svet bank obravnava načelna vprašanja v zvezi z delom in poslovanjem
bank, zlasti pa:</p>
<p>— izvajanje kreditno-denarne in devizne politike;</p>
<p>— sodelovanje bank pri izvajanju sporazumov in drugih aktov, ki jih
sprejmejo banke za skupno opravljanje posameznih poslov;</p>
<p>-—■ probleme, ki se pojavljajo v gospodarstvu na področju kreditnega in
deviznega režima;</p>
<p>— uveljavljanje določenih meril in ekonomskih instrumentov pri dajanju
investicijskih kreditov in kreditov drugih vrst (obrestna mera, roki,
udeležba itd.);</p>
<p>— predloge in poročila, ki jih je treba predložiti pristojnim zveznim in
republiškim organom za izdajo predpisov ali za potrebne ukrepe;</p>
<p>— metode za določanje dela dohodkov, ki ga razporeja delovna skupnost banke.</p>
<p>4. člen</p>
<p>Svet banke dela na sejah.</p>
<p>Seje sklicuje in vodi predsednik sveta.</p>
<p>Predsednika in podpredsednika sveta bank izberejo člani sveta bank izmed
sebe za eno leto.</p>
<p>5. člen</p>
<p>Svet bank si predpiše za svoje delo poslovnik.</p>
<p>6. člen</p>
<p>Prvo sejo sveta bank skliče generalni direktor Splošne gospodarske banke
SR Slovenije.</p>
<p>7. člen</p>
<p>Ta zakon začne veljati osmi dan po objavi v »Uradnem listu SRS«.</p>
<p>OBRAZLOŽITEV</p>
<p>Zakon o bankah in kreditnih poslih (Uradni list SFRJ, št. 12/65) v 156.
členu omogoča ustanovitev sveta bank v republiki, podobno kakor je
predviden v njem svet bank za federacijo (152. do 155. člen).</p>
<p>Zvezni svet bank je ustanovljen s samim zakonom o bankah in kreditnih
poslih. Ta svet sestavljajo direktorji poslovnih bank, nad katerimi
opravlja nadzorstvo federacija ali republika, po en predstavnik bank iz
vsake republike, ki ga banke z območja republike izvolijo na sestanku
svojih predstavnikov, ter predstavnik združenja bank, če se tako
združenje ustanovi. Guverner Narodne banke Jugoslavije je po svojem
položaju član sveta bank in vodi njegove seje.</p>
<p>SR Slovenijo zastopata v zveznem svetu bank: predstavnik Splošne
gospodarske banke SRS in predstavnik Združenja komunalnih bank
Slovenije. Zvezni svet bank že redno posluje.</p>
<p>V delovno področje zveznega sveta bank spada obravnavanje načelnih
vprašanj v zvezi z delom in poslovanjem bank, ki jih navaja zakon o
bankah, in sicer:</p>
<p>— izvajanje kreditno-denarne in devizne politike, določene v družbenih
planih Jugoslavije in v drugih zveznih predpisih;</p>
<p>— izvajanje politike v kreditnih odnosih s tujino;</p>
<p>— izvajanje sporazumov in drugih aktov, ki jih sprejmejo banke za skupno
opravljanje posameznih poslov ali za skupno nastopanje v kreditnih in
drugih odnosih doma in nasproti tujini;</p>
<p>— vprašanja v zvezi z bančnimi uzancami;</p>
<p>— uveljavljanje določenih meril in posameznih instrumentov pri dajanju
investicijskih kreditov in kreditov drugih vrst (obrestne mere, roki,
udeležba itd.);</p>
<p>predlogi ali poročila, ki jih je treba predložiti pristojnim zveznim
organom za izdajo predpisov ali za potrebne ukrepe;</p>
<p>pospeševanje in usklajevanje metod za določanje dela dohodkov, ki ga
razporeja delovna skupnost banke;</p>
<p>25</p>
<p>— osnove za družbene plane Jugoslavije;</p>
<p>— neposredno spodbuja in organizira proučevanje meril za ekonomsko
učinkovitost investicij ter obvešča banke o rezultatih.</p>
<p>Ob proučevanju stališč v zvezi z oblikami združevanja bank je bilo
izneseno tudi mnenje, da bi se — ne glede na predvideno ustanovitev
združenja poslovnih bank — ustanovil, tudi svet bank v republiki.
Prednost sveta bank pred združenjem je predvsem v tem, ker svet po samem
zakonu vključuje vse banke v republiki in tudi enote bank, ki imajo
sedež v drugih republikah, kar daje svetu bank možnost širšega reševanja
problematike, medtem ko združenje zajema le samostojne poslovne banke,
to je komercialne banke in republiško banko, pa še te samo na podlagi
njihove prostovoljne odločitve. Čeprav se dejavnosti obeh organov
prepletajo, se vendarle razlikujejo v tem, da nastopa svet kot
posvetovalni organ, združenje pa kot operativni organ. Funkcija
združenja je predvsem v konkretnih pripravah za skupne aranžmaje v
kreditnih in drugih poslih, v sodelovanju pri izpopolnjevanju družbenega
upravljanja in samoupravljanja, izobraževanja kadra, proučevanju mreže itd.</p>
<p>Svet bank pa obravnava vprašanja, ki so skupnega pomena za banke in za
usklajevanje njihovega dela. Kot posvetovalno telo koordinira delo in
naloge med posameznimi bankami, razpravlja o njihovih skupnih problemih
ter daje svoje predloge in sugestije s področja bančno-kreditne politike
tudi drugim organom. Hkrati sodeluje z gospodarsko zbornico, poslovnimi
združenji in drugimi delovnimi organizacijami ter državnimi organi. Svet
bank lahko s svojimi sugestijami in priporočili bistveno pripomore k
napredku bančne organizacije in poslovanja v republiki.</p>
<p>Glede na sestav sveta bank je umestno, da se pri svetu ustanovi funkcija
predsednika in podpredsednika sveta, ki ju člani sveta izvolijo izmed
sebe za eno leto.</p>
<p>Za lažje in uspešnejše reševanje problemov naj bi svet vabil na svoje
sestanke po potrebi tudi predstavnike drugih organov, zbornic in
organizacij, kar bo urejeno s poslovnikom sveta.</p>
<p>Generalni direktor Splošne gospodarske banke SRS bo opravil vsa
pripravljalna dela za prvi sklic sveta bank. Da svet ne bi ustanavljal
posebne administracije, bo vse delo v zvezi z dejavnostjo sveta (tj.
vodenje zapisnika, sklicevanje sej in podrobnđ administrativna dela)
opravljala Splošna gospodarska banka SRS.</p>
<p>S predlogom zakona se strinjajo predstavniki Splošne gospodarske banke
SRS, Združenja komunalnih bank, Narodne banke in Jugoslovanske banke za
zunanjo trgovino.</p>
<p>POROČILA</p>
<p>Zakonodajno-pravna komisija Skupščine SR Slovenije je na svoji seji dne
11. 2. 1966 obravnavala predlog zakona o ustanovitvi sveta bank v SR
Sloveniji, ki ga je Skupščini SR Slovenije predložil Izvršni svet.</p>
<p>V načelni obravnavi k predlogu zakona ni bilo pripomb. Komisija je
ugotovila, da se s predlaganim, zakonom v SR Sloveniji uresničuje
pravica iz 156. člena zakona o bankah in kreditnih poslih (Uradni list
SFRJ, št. 12/65), da republika lahko s svojim predpisom ustanovi svet
bank v,republiki; s tem predpisom se uredi tudi način ustanovitve sveta
bank in njegovo delovno področje.</p>
<p>V podrobnostih je komisija obravnavala zakonski predlog obenem z
amandmajem k 2. členu, ki je bil sprejet na seji odbora za družbeni
plan, finance in proračun Republiškega zbora in odbora za proučevanje
zakonskih in drugih predlogov Gospodarskega zbora.</p>
<p>Komisija je v podrobni obravnavi predlagala naslednje spremembe in
dopolnitve:</p>
<p>K 2. členu : besedilo člena se spremeni tako, da se glasi:</p>
<p>»Svet bank v SR Sloveniji sestavljajo direktorji poslovnih bank v SR
Sloveniji ter predstavniki združenj bank in hranilnic, če se taka
združenja ustanovijo.</p>
<p>Člani sveta bank so lahko tudi direktorji podružnic poslovnih bank, ki
imajo svoj sedež zunaj SR Slovenije, njihove podružnice pa so na območju
SR .Slovenije, in generalni direktor Narodne banke Jugoslavije —.
centrale v Ljubljani</p>
<p>Po mnenju komisije s predlaganim zakonom, ni mogoče obvezno vključiti v
svet bank v SR Sloveniji tudi direktorje podružnic poslovnih bank, ki
imajo svoj sedež zunaj SR Slovenije, njihove podružnice pa so na območju
SR Slovenije, niti generalnega direktorja Narodne banke Jugoslavije —
centrale v Ljubljani. Ker pa je taka sestava sveta bank koristna in
omogoča neposredno povezovanje vsega bančnega mehanizma, ki deluje na
območju SR Slovenije, je treba z zakonom tako sestavo omogočiti. Zvezni
zakon o bankah in kreditnih poslih s te strani ne postavlja nikakršnih
omejitev.</p>
<p>K 4. členu: besedilo člena se v celoti črta.</p>
<p>Ureditev vprašanj o tem, kako deluje svet bank, ki so samostojne
gospodarske organizacije, kdo ga sklicuje in vodi ter na kakšen način in
za kakšno dobo se izbereta predsednik in podpredsednik sveta bank, ne
more biti stvar zakona, ampak spada v pristojnost samega sveta, ki bo
vse to uredil s svojim poslovnikom. Skladno z določbo drugega odstavka
156. člena zakona o bankah in kreditnih poslih je funkcija predlaganega
zakona le-ta, da uredi način ustanovitve sveta bank v republiki in
njegovo delovno področje.</p>
<p>K 5. členu: besedilo člena se spremeni tako, da se glasi:</p>
<p>»Svojo sestavo in način dela določi svet bank s poslovnikom.«</p>
<p>Sprememba je potrebna glede na amandma k 2. členu zakonskega predloga,
ki v določbi prvega odstavka določa obvezno sestavo sveta bank, medtem
ko v določbi drugega odstavka dopušča širšo sestavo. Svojo celotno
sestavo naj bi svet bank določil s poslovnikom, s katerim naj bi uredil
tudi način svojega dela.</p>
<p>Predstavnik Izvršnega sveta si je izjavo o predlaganih amandmajih pridržal.</p>
<p>Zakonodajno-pravna komisija Skupščine SR Slovenije meni, da je predlog
zakona s predlaganimi spremembami in dopolnitvami v skladu z ustavo in s
pravnim sistemom ter predlaga, da ga pristojna zbora Skupščine SR
Slovenije sprejmeta.</p>
<p>Št.: 023-56/66</p>
<p>Ljubljana, 11. 2. 1966 „</p>
<p>Odbor za družbeni plan, finance in proračun Republiškega zboraje na seji
dne 9. februarja 1966 obravnaval predlog zakona o ustanovitvi sveta bank
v SR Sloveniji z dne 28. 1. 1966, ki ga je Skupščini SR Slovenije
predložil Izvršni svet.</p>
<p>Zakon o bankah in kreditnih poslih omogoča ustanovitev sveta bank v
republiki. V delovno področje sveta bank spada obravnavanje načelnih
vprašanj v zvezi z delom in poslovanjem bank.</p>
<p>Odbor je predlog zakona v načelu sprejel.</p>
<p>V podrobni obravnavi je odbor sprejel naslednje amandmaje:</p>
<p>K 2. členu: — v četrti vrsti se besede »centrale za SR Slovenijo«
nadomestijo z besedami »centrale v Ljubljani«.</p>
<p>■ i Sprememba je redakcijskega značaja.</p>
<p>-— v četrti vrsti se med besedi »združenja« ter »hranilnic« vstavita
besedi »bank in«.</p>
<p>Odbor smatra, da morajo v sestavu sveta bank sodelovati tudi
predstavniki združenja bank, kolikor se taka združenja ustanovijo.</p>
<p>— v peti vrsti se besede »tako združenje ustanovi« nadomestijo z
besedami »taka združenja ustanovijo«.</p>
<p>Sprememba je redakcijskega značaja in je v zvezi z amandmajem k četrti
vrsti 2. člena.</p>
<p>Predstavnik Izvršnega sveta se je s predloženim amandmajem strinjal.</p>
<p>Odbor za družbeni plan, finance in proračun Republiškega zbora predlaga
Republiškemu zboru, da predlog zakona o ustanovitvi sveta bank v SR
Sloveniji sprejme s predlaganimi spremembami.</p>
<p>Odbor za družbeni plan, finance in proračun Republiškega zbora je za
svojega poročevalca določil poslanca Franca Kolarja.</p>
<p>Št.: 023-56/66 Ljubljana, 11. 2. 1966</p>
<p>Odbor za proučevanje zakonskih in drugih predlogov Gospodarskega zbora</p>
<p>Skupščine SR Slovenije je na svojih sejah dne 2. in 10. februarja 1966
obravnaval predlog zakona o ustanovitvi sveta bank v SR Sloveniji.</p>
<p>Po obrazložitvi zakonskega predloga, ki jo je podal predstavnik
Izvršnega sveta, je odbor v načelni obravnavi ugotovil, da bo svet bank
združeval enote vseh bank v republiki in da bo obravnaval vprašanja, ki
so skupnega pomena za banke in za usklajevanje njihovega dela, zlasti
kar zadeva izvajanje denarno-kreditne in devizne politike, izvajanje
sporazumov in drugih aktov, ki jih sprejmejo banke za skupno opravljanje
posameznih poslov. V načelni razpravi odbor ni imel pripomb k predlogu
zakona.</p>
<p>V podrobni obravnavi je odbor sprejel naslednji amandma:</p>
<p>K 2. členu : besedilo v tretji, četrti in peti vrsti se tako spremeni,
da se glasi: »generalni direktor Narodne banke Jugoslavije — centrale v
Ljubljani ter predstavniki združenja bank in hranilnic, če se taka
združenja ustanovijo.«</p>
<p>Predstavnik Izvršnega sveta se je z navedenim amandmajem strinjal.</p>
<p>Odbor |za proučevanje zakonskih in drugih predlogov je soglasno sklenil,
da priporoči Gospodarskemu zboru sprejetje zakonskega predloga o
ustanovitvi sveta bank v SR Sloveniji z navedenim amandmajem.</p>
<p>Za poročevalca je odbor določil poslanca Franca Tesovnika. St.:
023-56/66 Ljubljana, 11. 2. 1966</p>
<p>PREDLOG ODLOKA</p>
<p>o soglasju k določitvi stopenj osnovnega prispevka za invalidsko in
pokojninsko zavarovanje ter prispevka za otroški dodatek</p>
<p>I</p>
<p>Daje se soglasje k sklepu Skupščine Republiške skupnosti socialnega
zavarovanja delavcev z dne 5. februarja 1966, s katerim je določena za
čas od 1. januarja 1966 dalje stopnja osnovnega prispevka za invalidsko
in pokojninsko zavarovanje v višini 11,40% ter stopnja prispevka za
otroški dodatek v višini 2,10 %</p>
<p>II</p>
<p>Z dnem, ko se začne uporabljati ta odlok, preneha veljati I. točka
odloka o soglasju k določitvi stopenj za invalidsko in pokojninsko
zavarovanje ter prispevka za otroški dodatek (Ur. l. SRS, št. 36-382/65).</p>
<p>III</p>
<p>Ta odlok velja od dneva objave v »Urađnem listu SRS«.</p>
<p>OBRAZLOŽITEV</p>
<p>Skupščina Republiške skupnosti socialnega zavarovanja delavcev SR
Slovenije je na 20. seji dne 5. februarja 1966 sprejela sklep o
spremembi sklepa o stopnjah osnovnega prispevka za invalidsko in
pokojninsko zavarovanje, prispevka za otroški dodatek ter prispevka za
nesrečo pri delu in poklicno obolenje in ga predložila Skupščini SRS s
prošnjo, da da nanj soglasje.</p>
<p>Soglasje k določitvi stopenj prispevkov za invalidsko in pokojninsko
zavarovanje daje Skupščina SR Slovenije na podlagi 3. odstavka 109.
člena, soglasje k stopnji prispevka za otroški dodatek pa na podlagi 1.
odstavka 174. člena temeljnega zakona o organizaciji in financiranju
socialnega zavarovania (Ur 1 SFRJ, št. 24-440/65).</p>
<p>Odbor za delo in socialno zavarovanje Republiškega zbora je na podlagi
tretje alinee 1. odstavka 21. člena začasnega poslovnika Republiškega
zbora obravnaval predložen sklep na svoji seji dne 10. februarja 1966.</p>
<p>Odbor ugotavlja, da je skupščina Republiške skupnosti socialnega
zavarovanja morala ponovno razpravljati o stopnjah osnovnih prispevkov
za sklade dolgoročnih zavarovanj in otroškega dodatka, ker so v času od
sprejetja sedaj veljavnih stopenj, na katere je dala, 27. decembra 1965
soglasje Skupščina SR Slovenije (Ur. l. SRS, št. 36-382/65), nastopili v
financiranju socialnega zavarovanja novi momenti, ki bistveno vplivajo
na dohodke in izdatke skladov socialnega zavarovanja. Zvezna skupščina
je namreč 29. decembra 1965 sprejela zakon o najvišji meji, ki jo smejo
v letu 1966 dosegati stopnje prispevkov za vse panoge socialnega
zavarovanja (Ur. l. SFRJ, št. 57-947/65) in zakon o dopolnitvi
temeljnega zakona o organizaciji in financiranju socialnega zavarovanja
(Ur. l. SFRJ, št. 57-946/65). S temi zakoni je bila določena najvišja
meja prispevkov na 20,5 % in naložena uskladitev ze sprejetih stopenj s
tako določeno najvišjo mejo, odloženo plačilo obveznosti federacije v
sklad invalidsko pokojninskega zavarovanja in naloženo, da se sredstva
za to obveznost federacije v letu 1966 zagotove že v stopnjah prispevka
za invalidsko in pokojninsko zavarovanje.</p>
<p>Odbor soglaša z mnenjem Republiške skupnosti socialnega zavarovanja
delavcev SR Slovenije, da lahko ostanejo stopnje osnovnega prispevka za
invalidsko in pokojninsko zavarovanje in otroški dodatek v svoji skupni
višini 13,5 % neizpremenjene.</p>
<p>Prav tako odbor soglaša s predlaganim premikom v višini prispevnih
stopenj med obema skladoma znotraj tako nespremenjene skupne stopnje,
tako da bi znašala stopnja osnovnega prispevka za invalidsko in
pokojninsko zavarovanje 11,40 % (namesto dosedanjih 11%) in za otroški
dodatek 2,10% (namesto dosedanjih 2,5 %).</p>
<p>Iz gradiva, ki ga je predložila skupščina Republiške skupnosti
socialnega zavarovanja delavcev SRS, je razvidno, da bo s tako
spremenjenimi stopnjami omogočeno poslovanje obema skladoma. Zato odbor
za delo in socialno zavarovanje Republiškega zbora predlaga, da
Skupščina SR Slovenije da soglasje na predložene stopnje, ki se bodo
uporabljale od 1. januarja 1966 dalje.</p>
<p>POROČILA</p>
<p>Zakonodajno-pravna komisija Skupščine SR Slovenije je na svoji seji dne
11. februarja 1966 obravnavala predlog odloka o soglasju k določitvi
stopenj osnovnega prispevka za invalidsko in pokojninsko zavarovanje ter
prispevka za otroški dodatek z dne 10. februarja 1966.</p>
<p>Komisija se je omejila na obravnavanje predloga odloka in ni
razpravljala o vprašanju primernosti višine stopnje prispevka za
invalidsko in pokojninsko zavarovanje ter stopnje prispevka za otroški
dodatek.</p>
<p>V načelni obravnavi komisija k predlogu odloka ni imela pripomb.</p>
<p>V podrobni obravnavi besedila pa je komisija predlagala, da se v prvi
vrsti druge točke predloga odloka besede »se začne uporabljati«
nadomestijo z besedama »začne veljati«.</p>
<p>Sprememba je redakcijskega značaja. Predstavnik predlagatelja odloka se
je z njo strinjal ter je tako postala sestavni del predloga odloka.</p>
<p>Zakonodajno-pravna komisija Skupščine SR Slovenije meni, da je predlog
odloka s predlagano spremembo v skladu z ustavo in s pravnim sistemom.</p>
<p>3t.: 19-2/66 Ljubljana, 11. 2. 1966</p>
<p>Odbor za proučevanje zakonskih in drugih predlogov
Socialno-zdravstvenega zboraSkupščine SR Slovenije je na seji 11. 2.
1966 obravnaval sklep o spremembi sklepa o stopnjah osnovnega prispevka
za invalidsko in pokojninsko zavarovanje, prispevka za otroški dodatek
ter prispevka za nesrečo pri delu in poklicno obolenje, ki ga je
sprejela skupščina Republiške skupnosti socialnega zavarovanja delavcev
SR Slovenije na seji dne 5. 2. 1966 ter sklepal o predlogu odloka o
soglasju k določitvi stopenj ter prispevkov, ki ga je predložil odbor za
delo in socialno zavarovanje Republiškega zbora Skupščine SR Slovenije.</p>
<p>V načelni razpravi je odbor ugotovil, da so po sprejetju sklepa o
stopnjah osnovnega prispevka za invalidsko in pokojninsko zavarovanje,
prispevka za otroški dodatek ter prispevka za nesrečo pri delu in
poklicno obolenje (Ur. l. SRS, 36-389/65), na katerega je Skupščina SRS
dala soglasje meseca decembra, nastopili novi, tako tehtni momenti, ki
so narekovali skupščini Republiške skupnosti socialnega zavarovanja
delavcev SR Slovenije spremembo navedenega sklepa.</p>
<p>Odbor je pozitivno ocenil politiko skupščine Republiške skupnosti
socialnega zavarovanja delavcev SR Slovenije, da ni spremenila stopenj
osnovnega prispevka za invalidsko in pokojninsko zavarovanje in za
otroški dodatek v svoji skupni višini 13,5 %, in s tem omogočila za
zdravstveno zavarovanje delavcev 7% osnovno stopnjo. Zvezna skupščina je
namreč z zakonom 29. 10. 1965 določila najvišjo mejo, ki jo lahko
dosežejo vsi prispevki za socialno zavarovanje in otroški dodatek, na
20,5 %. Po mnenju odbora stopnja osnovnega prispevka za zdravstveno
zavarovanje ne bi smela znašati manj kot 7 %, ker sicer ne bi bilo možno
zagotoviti normalnega poslovanja zdravstvenega zavarovanja. Zato je
odbor soglašal, da se stopnja osnovnega prispevka za invalidsko in
pokojninsko zavarovanje zviša od dosedanjih 11% na 11,4%, stopnja
otroškega dodatka pa zniža od dosedanjih 2,5 % na 2,10 %, kar bo s tako
spremenjenimi Stopnjami, v okviru nespremenjene skupne stopnje v višini
13,5 %, omogočeno poslovanje obema skladoma.</p>
<p>Skladno s temi stališči je odbor sprejel predlog odloka o soglasju k
določitvi stopenj prispevkov za invalidsko in pokojninsko zavarovanje
ter prispevka za otroški dodatek in predlaga zboru, da predlog odloka
sprejme.</p>
<p>Za poročevalca na seji zbora je odbor določil poslanca Milana Loštrka.</p>
<p>St: 19-2/66 Ljubljana, 12. 2. 1966</p>
<p>PREDLOG ZAKONA o prenehanju veljavnosti zakona o najvišji meji, do
katere se sme določiti stopnja osnovnega prispevka za zdravstveno
zavarovanje delavcev</p>
<p>1. člen</p>
<p>Zakon o najvišji meji, do katere se sme določiti stopnja osnovnega
prispevka za zdravstveno zavarovanje delavcev (Ur. l. SRS, št.
36-380/65), preneha veljati.</p>
<p>2. člen</p>
<p>Ta zakon začne veljati z dnem objave v »Uradnem listu SRS«.</p>
<p>OBRAZLOŽITEV</p>
<p>Republiška skupščina je 27. decembra 1965 sprejela zakon o najvišji
meji, do katere se sme določiti stopnjo osnovnega prispevka za
zdravstveno zavarovanje delavcev (Ur. l. SRS, št. 36-380/65), s katerim
je omejila stopnjo osnovnega prispevka za zdravstveno zavarovanje
delavcev za čas od 1. januarja 1966 dalje na največ 7,5 %. Ta ukrep je
bil potreben, ker Zvezna skupščina tedaj še ni sprejela ustreznega
predpisa o omejitvi skupne stopnje prispevkov za socialno zavarovanje in
otroški dodatek, zaradi česar bi posamezne komunalne skupnosti
socialnega zavarovanja delavcev lahko določile za leto 1966 tako visoke
prispevne stopnje, da bi ogrozile prizadevanja za stabilizacijo
gospodarstva.</p>
<p>Z zveznim zakonom o najvišji meji, ki jo smejo v letu 1966 dosegati
stopnje sprispevkov za vse panoge socialnega zavarovanja (Ur. l. SFRJ,
št. 57-947/65) pa je bilo naknadno določeno, da smejo tudi v letu 1966
znašati stopnje osnovnih prispevkov za vse panoge socialnega zavarovanja
skupaj s stopnjo prispevka za otroški dodatek največ 20,5 %</p>
<p>Ker je Zvezna skupščina omejila skupno stopnjo prispevka na 20,5 % in
ker je skupščina Republiške skupnosti socialnega zavarovanja delavcev SR
Slovenije določila stopnjo osnovnega prispevka za invalidsko in
pokojninsko zavarovanje ter prispevka za otroški dodatek v skupni višini
13,5 %, je že s tem za zdravstveno zavarovanje možna najvišja prispevna
stopnja 7 %. Ta stopnja je za 0,5% nižja od stopnje, ki je določena po
republiškem zakonu o najvišji meji, do katere se sme določiti stopnja
osnovnega prispevka za zdravstveno zavarovanje delavcev. Zato ni več
razlogov, da se s posebnim republiškim predpisom omeji stopnja osnovnega
prispevka za zdravstveno zavarovanje delavcev.</p>
<p>V letu 1966 bodo znašali, pri predvidenih bruto osebnih dohodkih v
višini 7500 mio din, skupni dohodki zdravstvenega zavarovanja 759 mio
din. Od tega bo zbrano s 7 % stopnjo osnovnega prispevka 524 mio din,
ostala sredstva bodo zbrana z dodatnim prispevkom in z drugimi dohodki
sklada.</p>
<p>Tako vkalkulirani dohodki za zdravstveno zavarovanje za leto 1966 bodo
za 7—8 % večji od dohodkov v letu 1965, ko so le-ti znašali 750 mio N
din. Ob skrbnem gospodarjenju v komunalnih skupnostih socialnega
zavarovanja in v zdravstvenih zavodih bo takšno povečanje sredstev moglo
zadovoljiti utemeljene tekoče potrebe zdravstvenega zavarovanja.</p>
<p>POROČILA</p>
<p>Zakonodajno-pravna komisija Skupščine SR Slovenije— poročilo z dne 11.
2. 1966, št. 190-6/66.</p>
<p>Odbor za proučevanje zakonskih in drugih predlogov
Socialno-zdravstvenega zbora— poročilo z dne 12. 2. 1966, št. 190-6/66.</p>
<p>PREDLOG ODLOKA</p>
<p>o soglasju k določitvi stopnje oziroma višine prispevka za osnovno
zdravstveno zavarovanje kmetov za leto 1966</p>
<p>I</p>
<p>Daje se soglasje k sklepu upravnega odbora Republiškega sklada za
zdravstveno pozavarovanje kmetov SR Slovenije z dne 9. februarja 1966, s
katerim se za osnovno zdravstveno zavarovanje kmetov določa za leto 1966:</p>
<p>— stopnja prispevka v višini 16% °d katastrskega dohodka;</p>
<p>— pavšalni znesek prispevka po komunalnih skupnostih socialnega
zavarovanja kmetov na zavarovano kmetijsko gospodarstvo v višini:</p>
<p>Celje................130 din</p>
<p>Gorica..............................200 din</p>
<p>Koper ...............150 din</p>
<p>Kranj................................10 din</p>
<p>Ljubljana............................200 din</p>
<p>Maribor ......,........20 din</p>
<p>Murska Sobota........................20 din</p>
<p>Novo mesto.............110 din</p>
<p>Ravne na Koroškem .........190 din</p>
<p>— ter minimalni skupni prispevek v višini 200 din, kadar znašata
prispevek iz katastrskega dohodka in od pavšalnega zneska na
gospodarstvo manj kot 200 din letno.</p>
<p>II</p>
<p>Ta odlok velja od dneva objave v »Uradnem listu SRS«.</p>
<p>OBRAZLOŽITEV</p>
<p>Upravni odbor Republiškega sklada za zdravstveno pozavarovanje kmetov je
na seji dne 9. februarja 1966 sprejel sklep o določitvi stopnje oziroma
višine prispevka za osnovno zdravstveno zavarovanje kmetov za leto 1966
in ga predložil Skupščini SR Slovenije s prošnjo, da da nanj soglasje.</p>
<p>Soglasje k določitvi stopnje oziroma višine prispevka za osnovno
zdravstveno zavarovanje kmetov daje Skupščina SR Slovenije na podlagi
14. člena zakona o zdravstvenem zavarovanju kmetov (Ur. l. SRS, št.
36-377/65).</p>
<p>Odbor za delo in socialno zavarovanje Republiškega zbora je na podlagi
tretje alinee 1. odstavka 21. člena začasnega poslovnika Republiškega
zbora obravnaval predloženi sklep na seji dne 10. februarja 1966.</p>
<p>Odbor se strinja s stališčem upravnega odbora republiškega sklada za
zdravstveno pozavarovanje kmetov, ki ga je ta zavzel pri določanju
stopnje oziroma višine prispevka za osnovno zdravstveno zavarovanje
kmetov za leto 1966. Iz materialov in analiz, ki jih je navedeni upravni
odbor predložil, izhaja, da bodo predlagane stopnje oziroma višine
prispevkov krile stroške z zakonom predvidenega obsega osnovnega
zdravstvenega zavarovanja kmetov.</p>
<p>Odbor za delo in socialno zavarovanje Republiškega zbora predlaga, da
Skupščina SR Slovenije da soglasje na stopnje oziroma višino prispevkov
za osnovno zdravstveno zavarovanje kmetov, kot jih je določil upravni
odbor republiškega sklada za zdravstveno pozavarovanje kmetov.</p>
<p>POROČILA</p>
<p>Odbor za proučevanje zakonskih in drugih predlogov
Socialno-zdravstvenega zbora Skupščine SR Slovenije je na seji dne 4. 2.
1966 in 11. 2. 1966 obravnaval sklep o določitvi stopnje oziroma višine
prispevka za osnovno zdravstveno zavarovanje kmetov za leto 1966, ki ga
je Skupščini SRS predložil Upravni odbor republiškega sklada za
pozavarovanje kmetov SR Slovenije ter sklepal o odloku o določitvi
stopnje oziroma višine tega prispevka, ki ga je predložil odbor za delo
in socialno zavarovanje Republiškega zbora.</p>
<p>Odbor je na seji dne 4. 2. 1966 razpravljal o sklepu zgoraj navedenega
upravnega odbora z dne 24. januarja 1966, s katerim je bila za osnovno
zdravstveno zavarovanje kmetov za leto 1966 določena stopnja prispevka v
višini 16 % od katastrskega dohodka, pavšalni znesek na zavarovano
gospodarstvo pa po posameznih komunalnih skupnosti v novih dinarjih
letno: Celje 130, Gorica 200, Koper 180, Kranj 10, Ljubljana 200,
Maribor 60, Murska Sobota 40, Novo mesto 140 in Ravne na Koroškem 180.</p>
<p>V razpravi je bilo ugotovljeno, da obstajajo na terenu mnenja; da so
predvidene obremenitve kmetov s prispevki previsoke in da so bile
formirane strokovne skupine, sestavljene iz predstavnikov sekretariata
za delo, za, finance, za gospodarstvo ter Zavoda SRS za planiranje, da
proučijo obremenitve kmetov in preverijo izračun katastrskega dohodka
kmetov. Zato je odbor sklenil, da bo dokončno sklepal o stopnji oziroma
višini prispevka za osnovno zdravstveno zavarovanje kmetov za leto 1966
šele potem, ko bo seznanjen z ugotovitvami zgoraj imenovanih strokovnih
skupin.</p>
<p>Upravni odbor republiškega sklada za pozavarovanje kmetov je na osnovi
ugotovitev omenjenih strokovnih skupin ponovno razpravljal o stopnji
oziroma višini prispevka za osnovno zdravstveno zavarovanje kmetov za
leto 1966 in na seji dne 9. februarja 1966 sprejel nov sklep, po katerem
se pavšalni znesek prispevka za nekatere komunalne skupnosti socialnega
zavarovanja kmetov zmanjša.</p>
<p>Pri obravnavi stopnje oziroma višine prispevka za osnovno zdravstveno
zavarovanje kmetov je odbor upošteval, da so nujne večje obremenitve
kmetov iz naslova zdravstvenega zavarovanja v odnosu na dosedanje, ker
je z zakonom o zdravstvenem zavarovanju kmetov (Ur. l. SRS, št.
36-377/65) uvedeno samofinanciranje zdravstvenega zavarovanja kmetov in
povečan obseg zdravstvenega varstva.</p>
<p>Odbor se je strinjal s politiko navedenega upravnega odbora pri
določanju stopnje oziroma višine prispevka za osnovno zdravstveno
zavarovanje kmetov za leto 1966, da se namreč določijo take stopnje
oziroma višina prispevka, na osnovi katerih zbrana sredstva bi
zagotavljala kritje predvidenih izdatkov v okviru posameznih komunalnih
skupnosti. Z določitvijo enotne stopnje oziroma enake višine prispevka
za vso republiko bi namreč prišlo do prelivanja sredstev v obratni smeri
kot je zaželeno, oziroma bi bile obremenitve na območju nekaterih
komunalnih skupnosti kmetov previsoke glede na predvidene izdatke.</p>
<p>Odbor se je strinjal s stališčem upravnega odbora republiškega sklada za
pozavarovanje kmetov, da se samo za letošnje leto upošteva poleg
katastrskega dohodka od kmetijskih površin tudi KD od gozdnih površin,
ne glede na to, da novi zakon o gozdovih ureja izkoriščanje gozdov
bistveno drugače kot doslej. Ni namreč mogoče pred koncem letošnjega
leta realno oceniti dejanskih dohodkov kmetov od gozdov.</p>
<p>V skladu s temi stališči je odbor sprejel predlog odloka o soglasju k
določitvi stopnje oziroma višine prispevka za osnovno zdravstveno
zavarovanje kmetov za leto 1966 in predlaga zboru, da predlog odloka
sprejme.</p>
<p>Odbor je tudi poudaril, da je treba skrbno spremljati izvajanje zakona o
zdravstvenem zavarovanju kmetov, da bi se pravočasno sprejeli eventualni
potrebni ukrepi na tem področju.</p>
<p>Za poročevalca na seji zbora je odbor določil poslanca Milana Loštrka.
Št.: 190-7/66 Ljubljana, 12. 2. 1966</p>
<p>Zakonodajno-pravna komisija Skupščine SRS— poročilo z dne 11. 2. 1966,
št. 190-7/66.</p>
<p>PREDLOG ZAKONA o izvrševanju vzgojnih ukrepov</p>
<p>I. poglavje SPLOŠNE DOLOČBE</p>
<p>1. člen</p>
<p>Vzgojni ukrepi, ki jih izreče sodišče v kazenskem postopku zoper
mladoletnike, se izvršujejo po določbah tega zakona.</p>
<p>Določbe tega zakona se uporabljajo tudi za tiste, ki postanejo
polnoletni med izvrševanjem vzgojnih ukrepov, in tudi za mlajše
polnoletnike, zoper katere izreče sodišče v kazenskem postopku vzgojni
ukrep.</p>
<p>2. člen</p>
<p>Vzgojni ukrepi se izvršujejo tako, da se mladoletnikom ob upoštevanju
njihove razvojne stopnje in osebnosti z varstvom, pomočjo in nadzorstvom
zagotovi vzgoja, poboljšanje in pravilen razvoj in tudi da se jim
prepreči izvrševanje kaznivih dejanj. Pri tem jim je treba razvijati
občutek osebne odgovornosti za življenje v družbi in jih spodbujati k
sodelovanju pri prevzgajanju.</p>
<p>3. člen</p>
<p>Za izvrševanje tega zakona skrbi Republiški sekretariat za zdravstvo in
socialno varstvo.</p>
<p>Republiški sekretariat za zdravstvo in socialno varstvo sodeluje zaradi
izboljšanja službe izvrševanja vzgojnih ukrepov z ustreznimi
republiškimi sekretariati, s pravosodnimi organi, znanstvenimi zavodi,
strokovnimi društvi in družbenimi organizacijami.</p>
<p>Republiški sekretariat za zdravstvo in socialno varstvo ustanovi
komisijo kot strokovni posvetovalni organ. Komisija obravnava vprašanja
sodelovanja med organi in organizacijami iz prejšnjega odstavka in druga
splošna vprašanja izvrševanja vzgojnih ukrepov ter daje predloge in mnenja.</p>
<p>4. člen</p>
<p>Organi in zavodi, ki opravljajo zdravstvene, socialne, vzgojne in druge
naloge, so dolžni sodelovati z organi, ki izvršujejo vzgojne ukrepe.</p>
<p>5. člen</p>
<p>Vzgojni ukrepi se izvršujejo na podlagi pravnomočne sodne odločbe. V
primerih, ki jih določa zakon, se izvrševanje posameznih vzgojnih
ukrepov začne pred pravnomočnostjo sodne odločbe.</p>
<p>Sodišče pošlje odločbo, s katero je odrejen ali spremenjen vzgojni
ukrep, najpozneje v treh dneh po njeni izvršljivosti zaradi izvršitve
skrbstvenemu organu občine, na katere območju ima mladoletnik svoje
stalno prebivališče (v nadaljnjem besedilu: skrbstveni organ). Obenem z
odločbo mu pošlje za izvrševanje vzgojnega ukrepa pomembne podatke, s
katerimi razpolaga.</p>
<p>Skrbstveni organ mora najpozneje v treh dneh ukreniti vse, kar je po
določbah tega zakona potrebno, da se vzgojni ukrep začne izvrševati.</p>
<p>6. člen</p>
<p>Izvrševanje vzgojnih ukrepov se lahko odloži ali prekine le v primerih
in ob pogojih, določenih s tem zakonom.</p>
<p>7. člen</p>
<p>Če se izvrševanje vzgojnega ukrepa ne more začeti ali nadaljevati, ker
mladoletnik pobegne ali se skriva, je treba o tem obvestiti organ za
notranje zadeve, da ga izsledi in na primeren način pripelje najbližjemu
skrbstvenemu organu.</p>
<p>Republiški sekretariat za notranje zadeve izda v sporazumu z Republiškim
sekretariatom za zdravstvo in socialno varstvo navodila za izvajanje
določb prejšnjega odstavka.</p>
<p>8. člen</p>
<p>Stroške izvrševanja vzgojnih ukrepov oddaje v disciplinske centre in
strožjega nadzorstva ter stroške oskrbe in - nastanitve pri izvrševanju
zavodskih ukrepov plača občina, na katere območju ima mladoletnik ob
času izdaje sodne odločbe stalno prebivališče.</p>
<p>Stroški izvrševanja zavodskih ukrepov (šolanja in drugih strokovnih
služb), ki niso obseženi v prejšnjem odstavku, gredo v breme
republiškega proračuna.</p>
<p>Če se mladoletnik zaradi izvrševanja vzgojnega ukrepa oskrbuje zunaj
družine, pri kateri sicer živi (pri drugi družini, v disciplinskem
centru ali v zavodu), povrnejo starši oziroma osebe, ki so po zakonu
dolžne vzdrževati mladoletnika, stroške oskrbe in nastanitve mladoletnika.</p>
<p>O dolžnosti povračila stroškov za oskrbo mladoletnika odloči sodišče s
sklepom, s katerim izreče vzgojni ukrep, ali s posebnim sklepom. V
sklepu lahko izreče, da se stroški za oskrbo glede na zavezančevo
premoženjsko stanje povrnejo v celoti ali deloma, ali pa da se zavezanec
povračila stroškov oprosti, če ga ne zmore. Sodišče lahko svoj sklep o
povračilu stroškov zaradi spremenjenih razmer tudi spremeni.</p>
<p>9. člen</p>
<p>Nadzor nad izvrševanjem vzgojnih ukrepov opravlja sodišče, ki je dolžno
voditi posebno evidenco za vsakega mladoletnika.</p>
<p>Sodniku pomagajo med postopkom in zlasti pri nadzoru izvrševanja
posameznih vzgojnih ukrepov socialni delavci.</p>
<p>Skrbstveni organ neposredno spremlja izvrševanje vzgojnih ukrepov, vodi
ustrezno evidenco ter ukrene vse potrebno zaradi uspešnejše uresničitve
namena vzgojnih ukrepov (68. člen kazenskega zakonika).</p>
<p>10. člen</p>
<p>Za vloge, uradna opravila in odločbe v zvezi z izvrševanjem vzgojnih
ukrepov se ne plača taksa.</p>
<p>II. poglavje</p>
<p>IZVRŠEVANJE POSAMEZNIH VZGOJNIH UKREPOV 1. Oddaja v disciplinski center
za mladoletnike</p>
<p>11. člen</p>
<p>Disciplinski center je lahko samostojen zavod ali pa je v sestavi
drugega ustreznega zavoda.</p>
<p>Disciplinski center ne sme biti v sestavi kazenskega poboljševalnega
zavoda in ne vzgojnega poboljševalnega doma, pa tudi vzgojni ukrep
oddaje v disciplinski center se ne sme izvrševati v isti zgradbi, v
kateri je kazenski poboljševalni zavod ali vzgojni poboljševalni dom.</p>
<p>Disciplinski center ustanovi skupščina občine. Dve ali več občin lahko
na podlagi pogodbe ustanovijo skupni center. Za ustanovitev
disciplinskega centra v sestavi že obstoječega zavoda je potrebno
soglasje tega zavoda.</p>
<p>Disciplinske centre lahko ustanavljajo v soglasju z republiškim upravnim
organom, ki je pristojen za socialno varstvo, tudi družbene
organizacije, ki se ukvarjajo z vzgojo otrok in mladine.</p>
<p>Kjer ni pogojev za ustanovitev disciplinskega centra, se izjemoma lahko
izvršuje vzgojni ukrep za določeno število ur ob prazničnih dneh ali za
določeno število ur v teku dneva v šolskih prostorih, kadar so ti prosti.</p>
<p>12. člen</p>
<p>Oddajo v disciplinski center za mladoletnike izvrši skrbstveni organ
tako, da pošlje disciplinskemu centru sodno odločbo o oddaji v
disciplinski center in vse podatke, ki so pomembni za izvrševanje tega
vzgojnega ukrepa.</p>
<p>13. člen</p>
<p>Začetek in razpored izvrševanja vzgojnega ukrepa določi disciplinski
center tako, da ni prizadeto redno šolanje oziroma zaposlitev mladoletnika.</p>
<p>14. člen</p>
<p>Disciplinski center obvesti sodišče in skrbstveni organ o
mladoletnikovem nastopu in o izvršitvi vzgojnega ukrepa.</p>
<p>Če mladoletnik v določenem času ne nastopi izvrševanja vzgojnega ukrepa
ali če preneha hoditi v disciplinski center, obvesti center o tem
skrbstveni organ, da ukrene vse potrebno, da se zagotovi izvršitev ukrepa.</p>
<p>15. člen</p>
<p>Nastop ukrepa oddaje v disciplinski center se lahko odloži in
izvrševanje tega ukrepa prekine v primeru akutne bolezni mladoletnika
ali smrtnega primera v ožji družini oziroma v drugih posebno tehtnih
primerih. O tem odloča sodnik za mladoletnike pristojnega sodišča (v
nadaljnjem besedilu: sodnik).</p>
<p>16. člen</p>
<p>Vzgojni ukrep oddaje v disciplinski center za določeno število ur ob
prazničnih dneh oziroma v teku dneva se izvršuje med 8. in 20. uro.</p>
<p>Mladoletniki, ki so oddani v disciplinski center nepretrgano za določeno
število dni, dobijo v centru hrano in prenočišče.</p>
<p>V disciplinskem centru prebijejo mladoletniki čas pretežno v delu in
učenju pod stalnim nadzorstvom vzgojiteljev, in sicer po programu dela
in z razporeditvijo časa vzgojnih dejavnosti.</p>
<p>Vzgajanje v disciplinskem centru se opravlja individualno ali skupinsko
in mora ustrezati mladoletnikovi osebnosti.</p>
<p>17. člen</p>
<p>Mladoletnik mora spoštovati notranji red ter izvrševati vzgojne ukrepe
strokovnega osebja disciplinskega centra.</p>
<p>Če se ugotovi, da ukrepa zaradi mladoletnikove nediscipliniranosti ni
mogoče izvršiti, obvesti disciplinski center o tem skrbstveni organ in
sodišče.</p>
<p>18. člen</p>
<p>Za vsakega mladoletnika se vodi v centru dnevnik dela.</p>
<p>Po izvršitvi vzgojnega ukrepa pošlje center skrbstvenemu organu in
sodišču poročilo. V poročilu se navede, kako je potekalo vzgajanje.</p>
<p>Če je sodišče določilo, da je mladoletnik po izvršitvi vzgojnega ukrepa
pod strožjim nadzorstvom skrbstvenega organa, se v poročilu pove tudi
mnenje strokovne skupine centra o tem, kako naj se opravlja to nadzorstvo.</p>
<p>2. Strožje nadzorstvo a) Strožje nadzorstvo staršev oziroma skrbnika 19.
člen</p>
<p>Starši oziroma skrbnik, ki jim je mladoletnik izročen v strožje
nadzorstvo, morajo skrbeti za njegovo vzgojo in za njegovo redno šolanje
oziroma zaposlitev ter ukreniti, kar je potrebno, da preprečijo
škodljive vplive nanj. Starši oziroma skrbnik morajo izvrševati naloge
in navodila, ki jim jih je dalo sodišče, ko je izreklo ta ukrep ali med
njegovim izvrševanjem. Starši oziroma skrbnik se pri izvrševanju
strožjega nadzorstva lahko obračajo za strokovno pomoč na sodnika ali
skrbstveni organ.</p>
<p>20. člen</p>
<p>Če je sodišče odredilo nadzorstvo in pomoč pri izvrševanju ukrepa
strožjega nadzorstva staršev oziroma skrbnika, določi skrbstveni organ
za opravljanje te naloge usposobljenega socialnega delavca, lahko pa
tudi učitelja, vzgojitelja ali koga drugega, ki ima izkušnje v vzgoji
mladoletnikov (v nadaljnjem besedilu: socialni delavec).</p>
<p>Socialni delavec mora proučiti razmere in okolje, v katerem živi
mladoletnik in se seznaniti z vsemi podatki o mladoletniku, ki so na
razpolago pri sodišču, skrbstvenem organu in drugod. Starši oziroma
skrbnik morajo omogočiti socialnemu delavcu izvrševanje njegovih nalog.</p>
<p>21. člen</p>
<p>Sodnik določi roke, v katerih mora socialni delavec obvezno poročati o
uspehu izvrševanja strožjega nadzorstva.</p>
<p>Socialni delavec lahko sodniku predlaga, naj ustavi nadzorstvo in pomoč
pri izvrševanju strožjega nadzorstva ali naj strožje nadzorstvo staršev
oziroma skrbnika nadomesti z drugim primernejšim vzgojnim ukrepom.</p>
<p>22. člen</p>
<p>Spore, ki nastanejo med starši oziroma skrbnikom in socialnim delavcem,
rešuje sodnik.</p>
<p>Če sodnik misli, da je to potrebno, predlaga skrbstvenemu organu, naj
določi drugega socialnega delavca za izvrševanje nadzorstva in pomoči.</p>
<p>b) Strožje nadzorstvo druge družine</p>
<p>23. člen</p>
<p>Skrbstveni organ sklene z družino, ki je določena v odločbi sodišča,
pismeno pogodbo.</p>
<p>S pogodbo se določijo zlasti naloge, dolžnosti in pravice družine ter
višina in način plačevanja mladoletnikovega oskrbovanja.</p>
<p>Po sklenitvi pogodbe izroči skrbstveni organ mladoletnika družini, ki bo
izvrševala strožje nadzorstvo.</p>
<p>24. člen</p>
<p>Skrbstveni organ v skladu z odločbo sodišča nadzoruje, kako se v
družini, ki ji je mladoletnik izročen, izvršuje strožje nadzorstvo, in
tej družini po potrebi pomaga (20. člen).</p>
<p>25. člen</p>
<p>Mladoletnik pod strožjim nadzorstvom druge družine ima lahko stike s
svojo družino, če to ne vpliva negativno na njegov razvoj in na uspešno
izvrševanje vzgojnega ukrepa.</p>
<p>26. člen</p>
<p>Določbe 19. do 22. člena tega zakona se primerno uporabljajo tudi pri
izvrševanju strožjega nadzorstva druge družine.</p>
<p>Če po mnenju socialnega delavca v družini, ki izvršuje strožje
nadzorstvo mladoletnika, ni zagotovljena uspešnost tega ukrepa, obvesti
o tem sodnika.</p>
<p>c) Strožje nadzorstvo skrbstvenega organa</p>
<p>27. člen</p>
<p>Vzgojni ukrep strožjega nadzorstva skrbstvenega organa izvršuje socialni
delavec, ki ga določi skrbstveni organ (20. člen).</p>
<p>28. člen</p>
<p>Socialni delavec predvsem skrbi za mladoletnikovo šolanje, njegovo
zaposlitev, izločitev iz okolja, ki nanj škodljivo vpliva, potrebno
zdravljenje in ureditev razmer, v katerih živi.</p>
<p>Socialni delavec mora biti z mladoletnikom v pogostih stikih. Starši,
skrbnik oziroma tisti, pri katerih mladoletnik živi, so dolžni obvestiti
socialnega delavca o razmerah, okoliščinah in pogojih, ki negativno
vplivajo na uspešnost strožjega nadzorstva.</p>
<p>Socialni delavec napravi načrt dela z mladoletnikom. Načrt dela obsega
zlasti naloge, ki jih bo socialni delavec urejal, ter obveznosti
mladoletnika.</p>
<p>Skrbstveni organ predloži načrt dela sodniku in mu sporoči ime
socialnega delavca, ki bo izvrševal strožje nadzorstvo.</p>
<p>Pri izvrševanju nalog socialnega delavca so dolžni sodelovati in
pomagati socialnemu delavcu državni organi in zavodi ter gospodarske in
družbene organizacije, kolikor se obrne nanje.</p>
<p>29. člen</p>
<p>Določbe 19. do 22. člena tega zakona se primerno uporabljajo tudi pri
izvrševanju strožjega nadzorstva skrbstvenega organa.</p>
<p>3. Zavodski ukrepi a) Skupne določbe</p>
<p>30. člen</p>
<p>Ko dobi skrbstveni organ izvršljivo sodno odločbo (5. člen), odredi vse,
kar je treba za razvrstitev mladoletnika v ustrezni zavod.</p>
<p>Nato določi v skladu s sodno odločbo zavod, v katerem se bo izvrševal
zavodski ukrep, in začetek izvrševanja ukrepa; o tem mora obvestiti
najpozneje 8 dni pred začetkom izvrševanja ukrepa mladoletnika in zavod.
Obenem pošlje zavodu sodno odločbo in podatke, ki so pomembni za
izvrševanje tega ukrepa.</p>
<p>Zavod ne sme brez utemeljenega razloga odkloniti mladoletnika, ki ga
odda zavodu skrbstveni organ.</p>
<p>31. člen</p>
<p>Na dan, ki je določen za začetek izvrševanja ukrepa, odda skrbstveni
organ mladoletnika v zavod, če se ni dogovoril s starši oziroma s
skrbnikom, da ga bodo sami oddali v zavod.</p>
<p>Če mladoletnik določenega dne ne pride v zavod, obvesti o tem zavod
skrbstveni organ, da ukrene potrebno zaradi oddaje mladoletnika v zavod.</p>
<p>O začetku izvrševanja obvesti zavod skrbstveni organ.</p>
<p>Skrbstveni organ obvesti sodišče, v kateri zavod je bil mladoletnik
oddan, in katerega dne.</p>
<p>32. člen</p>
<p>Začetek izvrševanja zavodskega ukrepa se lahko odloži:</p>
<p>1. zaradi hujšega obolenja mladoletnika;</p>
<p>2. zaradi smrti ali hujše akutne bolezni v ožji družini;</p>
<p>3. če je mladoletnik neposredno pred dokončanjem šole ali pred izpitom;</p>
<p>4. če ima mladoletnica otroka, mlajšega kot 1 leto, ali če je noseča.</p>
<p>Začetek izvrševanja ukrepa se lahko odloži: v primeru iz 1. točke
prejšnjega odstavka dokler traja bolezen; v primeru iz 2. točke največ
za 3 mesece; v primeru iz 3. točke največ za 6 mesecev; v primeru iz 4.
točke dokler otrok ne dopolni enega leta.</p>
<p>Odložitev dovoli sodnik na prošnjo mladoletnika, njegovih ožjih
družinskih članov ali skrbnika.</p>
<p>Zoper sklep o zavrnitvi prošnje za odložitev je dovoljena pritožba v
treh dneh po vročitvi. Pritožba ne odloži izvršitve, če sodnik ne določi
drugače.</p>
<p>33. člen</p>
<p>Izvrševanje ukrepa se lahko prekine v primeru iz 2. točke prvega
odstavka prejšnjega člena do enega meseca in v primeru iz 4. točke
prvega odstavka prejšnjega člena največ dotlej, dokler otrok ne dopolni
enega leta. O prekinitvi odloči direktor zavoda.</p>
<p>34. člen</p>
<p>Če je zoper sodno odločbo o zavodskem ukrepu vložena zahteva za varstvo
zakonitosti, lahko sodnik na zahtevo pristojnega javnega tožilca odloži
začetek izvrševanja zavodskega ukrepa oziroma dovoli prekinitev
izvrševanja zavodskega ukrepa, dokler zahteva ni rešena.</p>
<p>35. člen</p>
<p>Zavodska strokovna skupina, v kateri morajo biti psiholog, socialni
delavec, zdravnik in pedagog, prouči osebnost vsakega na novo sprejetega
mladoletnika in določi okvirni program za vzgojni postopek. Strokovna
skupina predlaga pristojnemu organu zavoda, v kakšno vzgojno skupino naj
bo mladoletnik uvrščen. Če ima zavod poseben sprejemni oddelek s
posebnimi prostori, ostane mladoletnik v tem oddelku do uvrstitve v
ustrezno vzgojno skupino; to sme trajati največ 30 dni.</p>
<p>Mladoletniki se razvrstijo v vzgojne skupine glede na starost, duševno
razvitost, lastnosti značaja in druge osebne lastnosti, tako da so
omogočene v posamezni vzgojni skupini podobne metode.</p>
<p>Vzgojne skupine se sestavljajo v skladu s predpisi, ki veljajo za
število otrok v enotah posebnih šol.</p>
<p>36. člen</p>
<p>Zavod oskrbi mladoletniku šolanje in strokovno izobraževanje oziroma
usposobitev ter prosvetno, telesno-vzgojno in športno delovanje.</p>
<p>Mladoletniki, ki ne obiskujejo šole, delajo redni delovni čas.
Mladoletniki, ki obiskujejo šolo, delajo skrajšani delovni čas, ki ga
določi pristojni organ zavoda tako, da to ni na škodo rednega šolanja.</p>
<p>26</p>
<p>Mladoletnik ima v zavodu oskrbo in zdravstveno varstvo.</p>
<p>Mladoletnik se je dolžan ravnati po predpisih zavoda ter ukrepih organov
in vzgojnega osebja.</p>
<p>37. člen</p>
<p>Mladoletniki imajo pravico do nagrade za opravljeno proizvodno delo v
skladu s pravilnikom ali drugim splošnim aktom zavoda.</p>
<p>Mladoletniki, ki so dobrega vedenja in imajo posebne uspehe pri delu
oziroma v šoli, lahko dobijo pohvale in nagrade ali druge ugodnosti v
skladu s pravilnikom ali drugim splošnim aktom zavoda.</p>
<p>Mladoletnik je odgovoren za naklepno povzročeno škodo, ki jo napravi zavodu.</p>
<p>38. člen</p>
<p>Zavod mora vsakih 6 mesecev oziroma takrat, kadar sodišče to zahteva,
poročati sodišču o izvrševanju ukrepa.</p>
<p>39. člen</p>
<p>Zavod je dolžan pravočasno, najmanj 3 mesece pred odpustom, obvestiti
skrbstveni organ o predvidenem dnevu odpusta s predlogom ukrepov,
potrebnih po odpustu mladoletnika (nadaljnje šolanje, usposabljanje,
zaposlitev, zdravljenje, prestavitev v drugo okolje ipd.).</p>
<p>Skrbstveni organ mora pravočasno zagotoviti mladoletniku zaposlitev,
stanovanje in prehrano.</p>
<p>Zavod odpusti mladoletnika takoj, ko dobi sodno odločbo o spremembi,
ustavitvi ali nadomestitivi zavodskega vzgojnega ukrepa oziroma ko
preteče z zakonom predvidena najdaljša doba za izvrševanje ukrepa.</p>
<p>Mladoletniku, ki je neposredno pred koncem šole ali tečaja oziroma
neposredno pred izpitom in bi mu odpustitev iz zavoda onemogočila ali ga
ovirala dokončati šolo ali tečaj oziroma opraviti izpit, mora zavod na
njegovo zahtevo omogočiti, da obiskuje šolo do konca šolskega leta ali
tečaj oziroma da dela izpit.</p>
<p>Zavod poskrbi za mladoletnika za stroške potovanja do kraja njegovega
bivališča in ga preskrbi s potrebnimi osebnimi stvarmi.</p>
<p>40. člen</p>
<p>Mladoletnik se je dolžan po odpustu javiti pri skrbstvenem organu.</p>
<p>Zaradi uspešnejšega uvrščanja v družbo (preskrba primerne zaposlitve,
premagovanje raznih težav, nasveti itd.) spremlja skrbstveni organ
mladoletnika po odpustu iz zavoda in mu v primeru potrebe postavi za
določeno dobo socialnega delavca kot vodnika.</p>
<p>b) Oddaja v vzgojni zavod</p>
<p>41. člen</p>
<p>Oddaja v vzgojni zavod se izvršuje v enem izmed splošnih vzgojnih
zavodov, zlasti v vzgajališčih, v dijaških domovih ali v domovih učencev
v gospodarstvu, za katerega določi Republiški sekretariat za prosveto in
kulturo v soglasju z Republiškim sekretariatom za zdravstvo in socialno
varstvo, da se lahko uporabljajo za izvrševanje tega ukrepa.</p>
<p>42. člen</p>
<p>V splošnem vzgojnem zavodu živi mladoletnik v enakih razmerah ter ima
enake pravice in dolžnosti kot drugi gojenci, ki so v tem zavodu, vendar
mu morajo vzgojitelji glede vzgoje in nadzorstva posvečati posebno
pozornost (36. in 37. člen).</p>
<p>S tem, da prestaja mladoletnik v zavodu vzgojni ukrep na podlagi sodne
odločbe, smejo biti seznanjeni samo vzgojitelji in drugi strokovni
delavci zavoda, ki sta jim zaupana vzgoja in nadzorstvo nad mladoletnikom.</p>
<p>43. člen</p>
<p>Če mladoletnik samovoljno zapusti zavod ali če se ne more prilagoditi
delu in notranjemu redu zavoda, sporoči direktor to sodišču in
skrbstvenemu organu. Sodišče lahko na podlagi tega sporočila in po
izvršenih poizvedbah odloči, da se ta ukrep nadomesti z ustreznim drugim
ukrepom.</p>
<p>Skrbstveni organ lahko premesti mladoletnika v drug vzgojni zavod, če je
to umestno zaradi uspešnejšega izvrševanja tega ukrepa. To mora
sporočiti sodišču z navedbo razlogov.</p>
<p>44. člen</p>
<p>V šolskih počitnicah in za praznike pošlje zavod mladoletnike staršem,
bližnjim sorodnikom ali družini, kjer je bil mladoletnik pred oddajo v
zavod. Če to ni mogoče, mu določi za ta čas oskrbo v ustezni drugi
družini ali zavodu, kjer bo zagotovljeno nadzorstvo nad mladoletnikom.</p>
<p>Ta čas se mladoletniku všteje v izvrševanje ukrepa.</p>
<p>c) Oddaja v vzgojni poboljševalni dom</p>
<p>45. člen</p>
<p>Vzgojni ukrep oddaje v vzgojni poboljševalni dom se izvršuje v zavodu,
ki je ustanovljen le v ta namen.</p>
<p>Vzgojni poboljševalni dom ustanovi republika.</p>
<p>Za posamezne kategorije mladoletnikov se lahko ustanovijo posebni
vzgojni poboljševalni domovi ali posebni oddelki le-teh.</p>
<p>Splošno nadzorstvo nad delom vzgojnega poboljševalnega doma opravlja
Republiški sekretariat za notranje zadeve.</p>
<p>46. člen</p>
<p>Vzgojni poboljševalni dom vodi upravnik, ki ga imenuje Republiški
sekretariat za notranje zadeve izmed pedagogov ali drugih strokovnih
delavcev, ki kažejo za to posebna nagnjenja.</p>
<p>V domu je strokovni kolegij kot posvetovalni organ upravnika.</p>
<p>26*</p>
<p>47. člen</p>
<p>Vzgojni poboljševalni dom mora biti organiziran tako, da je omogočena v
njej čim boljša splošna, strokovna in moralna vzgoja mladoletnikov. Za
splošno in strokovno izobraževanje se lahko organizirajo v zavodih
splošne in strokovne izobraževalne šole, delavnice in ekonomije za
praktični pouk.</p>
<p>Delavnice in ekonomije za praktični pouk poslujejo po predpisih o
poslovanju gospodarskih enot kazenskih poboljševalnih zavodov.</p>
<p>Šolanje oziroma izobraževanje po prejšnjem odstavku daje enako izobrazbo
oziroma strokovno kvalifikacijo kot šolanje v drugih enakovrstnih šolah
in poboljševalnih ustanovah.</p>
<p>Iz spričevala ne sme biti razvidno, da se je mladoletnik šolal v
vzgojnem poboljševalnem zavodu.</p>
<p>Posameznemu mladoletniku lahko vzgojni poboljševalni dom omogoči šolanje
zunaj zavoda.</p>
<p>48. člen</p>
<p>Mladoletnik dela v vzgojnem poboljševalnem domu redni delovni čas. Poleg
tega ga lahko zavod v skladu s hišnim redom zaposli še največ 1 uro na
dan pri delih, ki so potrebna za ureditev doma.</p>
<p>Mladoletnik ima pravico do nepretrganega nočnega počitka najmanj 8 ur in
do enodnevnega tedenskega počitka.</p>
<p>Upravnik sme dovoliti mladoletniku v vzgojnem poboljševalnem domu na
leto do mesec dni dopusta, da obišče starše in druge bližnje sorodnike.</p>
<p>Dopust se daje praviloma med šolskimi počitnicami in prazniki.</p>
<p>Za mladoletnike v vzgojnem poboljševalnem domu se lahko organizira
skupno letovanje zunaj doma.</p>
<p>Dopust ali skupno letovanje se šteje mladoletniku v čas bivanja v domu.</p>
<p>49. člen</p>
<p>Za kršitev reda in discipline se smejo izrekati mladoletniku v vzgojnem
poboljševalnem domu tele disciplinske kazni: opomin, ukor, prepoved
razpolaganja z določenim denarnim zneskom, prepoved odhoda iz doma za
čas do enega meseca in pripor v posebnem prostoru največ 7 dni.</p>
<p>č) Oddaja v zavod za defektne mladoletnike</p>
<p>50. člen</p>
<p>Ukrep oddaje v zavod za defektne mladoletnike se izvršuje v zavodih,
kjer se vzgaja in izobražuje defektna mladina.</p>
<p>Republiški sekretariat za prosveto in kulturo v sporazumu z Republiškim
sekretariatom za zdravstvo in socialno varstvo določa zavode za defektne
mladoletnike, v katerih se lahko izvršuje vzgojni ukrep oddaje za
defektne mladoletnike.</p>
<p>51. člen</p>
<p>Mladoletnika odda pristojni skrbstveni organ v zavod, ki ga določi sodišče.</p>
<p>52. člen</p>
<p>Ko dopolni mladoletnik v zavodu 18 let starosti, sporoči zavod sodišču
posebej, kakšno je njegovo stanje in ali je potrebno, da ostane še
naprej v zavodu.</p>
<p>53. člen</p>
<p>Ukrep oddaje v zavod za defektne mladoletnike se izvršuje ob primerni
uporabi določb za oddajo v vzgojne zavode, kolikor ni v 50., 51. in 52.
členu tega zakona drugače določeno.</p>
<p>III. poglavje</p>
<p>KONČNA DOLOČBA</p>
<p>54. člen</p>
<p>Ta zakon začne veljati osmi dan po objavi v »Uradnem listu SRS«.</p>
<p>OBRAZLOŽITEV I. Uvod</p>
<p>Na področju mladinske kazenske zakonodaje se je Jugoslavija vključila v
krog naprednih držav z novelizacijo kazenskega zakonika leta 1959.
Novelirani kazenski zakonik je mladoletnikom posvetil posebno VI.
poglavje in v njem na novo uredil vprašanje kazenske odgovornosti
mladoletnikov in določil vrste kazenskih sankcij, ki se lahko zoper nje
uporabljajo. Ena od značilnosti nove zakonodaje je tudi razširitev
števila vzgojnih ukrepov za mladoletnike in med temi vpeljava novih
vzgojnih ukrepov strožjega nadzorstva in oddaje v disciplinski center.</p>
<p>Zakon o izvrševanju kazenskih sankcij (Uradni list SFRJ, št. 9-133/64 v
nadaljnjem besedilu: ZIKS) pooblašča na raznih mestih nekatere državne
organe, da lahko po potrebi predpišejo dodatna navodila k posameznim
poglavjem, v 5. členu pa določa, da bodo republiške skupščine sprejele
posebne zakone o izvrševanju vzgojnih ukrepov. Na tej podlagi so se
pričele v SR Sloveniji priprave z izdajo ustreznega zakona že v začetku
leta 1964. Posebna komisija, ki je pripravljala ta zakon, je na več
sejah pretresala predloge, mnenja in stališča, ki jih je zbrala od
organov, organizacij, zavodov, društev in posameznikov. Poleg tega je
bilo sklicano republiško posvetovanje vseh organov in organizacij, ki
neposredno ali posredno sodelujejo pri izvrševanju vzgojnih ukrepov.</p>
<p>Navedena zakonodaja sledi osnovnim ciljem naše družbe, ki kaže posebno
skrb za mladino, ki je iz kakršnihkoli razlogov zapadla v delinkvenco.
Pri tem se upošteva, da mladoletnikov osebnostni razvoj še ni zaključen,
zato njegovih prestopkov ne moremo ocenjevati tako, kot ocenjujemo
prestopke odraslih.</p>
<p>Že omenjeno povečanje števila vzgojnih ukrepov je našlo organe
socialnega varstva nepripravljene. Zaradi tega je kazenski zakonik
dopustil v 292. členu možnost, da se z zakonom republike določi, od kdaj
se bodo uporabljale tiste določbe kazenskega zakonika, ki govorijo o
oddaji v disciplinski center in o</p>
<p>strožjem nadzorstvu skrbstvenega organa, vendar pa se sme odložiti
začetek uporabe teh določb najdalj do konca leta 1963.</p>
<p>Glavna skrb za uspešno izvrševanje vzgojnih ukrepov je veljala
usposobitvi kadrov. Tedanji republiški sekretariat za socialno varstvo
je organiziral več seminarjev, na katerih so se zvrstili socialni
delavci, pedagogi in drugi kadri, ki izvršujejo vzgojne ukrepe.</p>
<p>Vzgojni ukrepi strožjega nadzorstva so se začeli izvrševati že leta
1960. V začetku leta 1960 je poskusno izvrševalo strožje nadzorstvo le 7
večjih in kadrovsko bolj zasedenih občin. Po sprejetju zakona o začetku
uporabljanja določb kazenskega zakonika o strožjem nadzorstvu po
skrbstvenem organu (Uradni list LRS, št. 39/60) se je ta vzgojni ukrep
začel uporabljati povsod v SR Sloveniji 1. 1. 1961.</p>
<p>Vzgojni ukrep oddaje mladoletnika v disciplinski center se je začel v SR
Sloveniji poskusno izvajati s 1. 11. 1962. Zakon o začetku uporabljanja
določb kazenskega zakonika o oddaji v disciplinski center (Uradni list
SRS, št. 7/64) pa se je začel uporabljati za vso Slovenijo 1. 1. 1964.</p>
<p>Izvrševanje zavodskih vzgojnih ukrepov se je začelo brez težav takoj po
uveljavitvi noveliranega kazenskega zakonika, ker se je oddaja v vzgojni
poboljševalni dom že prej uporabljala, vzgojni zavodi pa so tudi že
obstajali, čeprav le za potrebe socialne službe.</p>
<p>II. Dosedanje izvrševanje vzgojnih ukrepov</p>
<p>Dosedanje izvrševanje vzgojnih ukrepov, ki jih je uvedel novelirani
kazenski zakonik, kažejo naslednji podatki:</p>
<p>Kazenske sankcije, ki so jih sodišča izrekla zoper mladoletnike:</p>
<p>Vrsta kazenske sankcije 1960 1961 1962 1963 i964 Skupaj</p>
<p>Ukor 144 138 119 112 136 649</p>
<p>Oddaja v disc. center — — 5 18 35 58 Strožji nadzor staršev</p>
<p>ali skrbnika 60 75 64 79 85 363</p>
<p>Strožji nadzor druge družine 3 2 2 10 7 _# 24</p>
<p>Strožji nadzor skrb. organa 89 190 210 234 273 996</p>
<p>Oddaja v vzgojni zavod 16 21 34 69 59 199 Oddaja v vzgojni ali</p>
<p>poboljševalni dom 86 56 63 59 88 352 Oddaja v zavod za defektno</p>
<p>mladino 1 3 — 1 — 5</p>
<p>Denarna kazen 73 8 — — — 81</p>
<p>Mladoletniški zapor 23 7 10 10 16 66</p>
<p>__„_!____c-—-</p>
<p>Skupaj 495 500 507 592 699 2793</p>
<p>Iz tabele je razvidno, da je bilo v petih letih izrečenih 1383 vzgojnih
ukrepov strožjega nadzorstva, 556 vzgojnih ukrepov oddaje v vzgojni
zavod in 58 vzgojnih ukrepov oddaje v disciplinski center.</p>
<p>III. Vsebina zakona 1. Splošne določbe</p>
<p>V tem delu predloga zakona so določbe splošne narave, ki so skupne za
vse vzgojne ukrepe, prav tako pa so tu tudi nekatere določbe iz I.
poglavja. ZIKS.</p>
<p>Skrb za izvrševanje tega zakona je naložena Republiškemu sekretariatu za
zdravstvo in socialno varstvo, drugi organi in zavodi pa imajo dolžnost,
da sodelujejo z organi, ki izvršujejo vzgojne ukrepe. Zakon tudi
predpisuje, da Republiški sekretariat za zdravstvo in socialno varstvo
ustanovi komisijo kot strokovni posvetovalni organ z nalogo, da skrbi za
uspešno izvrševanje vzgojnih ukrepov, kakor to določa ta zakon.</p>
<p>Največ različnih mnenj in stališč je bilo pri vprašanju financiranja
izvrševanja vzgojnih ukrepov. Po dosedanji praksi so občinske skupščine
nosile stroške izvrševanja vseh vzgojnih ukrepov, razen oddaje v VPD
Radeče, občinske skupščine pa so same določile delež staršev pri
stroških. Pri pripravljanju zakona so bila sporna vprašanja, ali naj
prevzame republika poleg financiranja VPD tudi financiranje izvrševanja
drugih vzgojnih ukrepov, ali naj bodo starši oproščeni plačila vseh
stroškov ali pa naj nosijo določeni delež stroškov izvrševanja vzgojnih
ukrepov in kdo naj določa ta delež staršev ali skrbstveni organ ali sodišče.</p>
<p>Slabost dosedanjega sistema financiranja je bila predvsem v tem, da so
skrbstveni organi pogosto predlagali izrek takih vzgojnih ukrepov, ki so
bili za njihovo skupščino cenejši (namesto oddaje v vzgojni zavod —
oddajo v VPD). Poleg tega pa so tudi sodišča raje izrekala takšne
vzgojne ukrepe, katerih izvršitev je bila zanesljivejša.</p>
<p>Predlog zakona predvideva takšno ureditev, ki naj bi zagotovila kar
najbolj uspešno izvrševanje vzgojnih ukrepov in v kateri se bodo starši
delinkventov in druge mladine čutili bolj odgovorne za vzgojo svojih
otrok. Zato zakonski predlog določa v 8. členu tale način plačevanja
stroškov za izvrševanje vzgojnih ukrepov:</p>
<p>1. občinske skupščine nosijo v celoti stroške izvrševanja vzgojnih
ukrepov oddaje v disciplinski center in strožjega nadzorstva;</p>
<p>2. stroške izvrševanja zavodskih vzgojnih ukrepov nosita skupno občina
in republika. Republika nosi stroške šolanja in drugih strokovnih služb
v zavodih, stroške oskrbe in nastanitve mladoletnika pa plača občina, v
kateri je imel mladoletnik pred oddajo v zavod stalno prebivališče;</p>
<p>3. starši povrnejo del stroškov za oskrbo in nastanitev mladoletnika
občini, ki je te stroške plačala. O višini povračila teh stroškov odloči
sodišče z odločbo o izreku vzgojnega ukrepa ali pa pozneje s posebno
odločbo.</p>
<p>V dosedanjem sistemu financiranja izvrševanja zavodskih vzgojnih ukrepov
je republika nosila v celoti stroške za izvrševanje vzgojnega ukrepa
oddaje v VPD Radeče. V vzgojnih zavodih pa občine nosijo že vseskozi
stroške oskrbe in nastanitve, starši pa občinam vračajo določen delež
teh stroškov. Stroške izobraževanja in vzgajanja v vzgojnih zavodih so
od leta 1965 nosili ustanovitelji vzgojnih zavodov, letos pa je
republika prevzela te stroške v celoti.</p>
<p>Ta sistem je pogosto omogočal občinam, ki niso imele dovolj finančnih
sredstev, da bi oddale mladoletnika v vzgojni zavod pravočasno, da so z
oddajo čakale toliko časa, da je postal težji delinkvent in da je
sodišče izreklo vzgojni ukrep oddaje v VPD. Poleg tega je boljše
poslovanje VPD pripeljalo do tega, da so se sodišča in skrbstveni organi
raje odločali, da so mladoletnika oddali tja kot v druge zavode. Zaradi
tega je v preteklem letu v primerjavi z letom 1963 padlo število oddaj v
vzgojni zavod po sklepu sodišča za 10, hkrati pa je naraslo število
oddaj v Radeče za 29.</p>
<p>Škodljive posledice takega ravnanja so bile dvojne:</p>
<p>1. za samega mladoletnika, ki bi ga bil moral skrbstveni organ oddati v
vzgojni zavod že prej, preden je prišlo do težje delikvence;</p>
<p>2. za VPD, ki je v zadnjem času prezaseden in zato ne zmore opravljati
svoje naloge tako, kot bi jo moral in mogel pri normalni zasedbi zavoda.</p>
<p>Zaradi tega predlog zakona z določbo 8. člena teži za tem, da pri
občinah zbudi večjo skrb za preventivno delo z mladoletniki, in sicer ne
samo zaradi naših humanističnih načel glede skrbi za vzgojo mladine,
temveč tudi iz finančnih razlogov.</p>
<p>Občine bo nujno potrebno preusmeriti v nameščanje strokovnih socialnih
delavcev, ker jih namestitev le-teh stane prav, toliko kot trije
mladoletniki v vzgojnih zavodih, en socialni delavec pa lahko obravnava
od 20 do 50 mladoletnikov glede na prizadetost. Res je sicer, da tudi
najboljša socialna služba in njena preventivna dejavnost še ne bo v
celoti odpravila pojava mladinske delinkvence, ker so izvori le-te
raznoteri, vendar bi dobro preventivno delo lahko zmanjšalo delinkvenco
na tisti nujni v družbeni objektivnosti pogojeni pojav, ki ga ni mogoče
povsem izločiti. Kot primer naj bo omenjen račun enega izmed centrov za
socialno delo, ki je dokazal, da 200 otrok v zavodu stane enako kot 2300
otrok v varstveni ustanovi; zato je dobil od občinske skupščine letno 10
milijonov din za namestitev določenega števila vzgojno ogroženih otrok v
varstvene ustanove. Učinek je bil ta, da se je v teh letih število otrok
— prestopnikov zmanjšalo od 147 na 43.</p>
<p>Z uveljavitvijo 8. člena predloga zakona bo prišlo do spremembe le v
načinu financiranja v VPD Radeče, pri drugih vzgojnih zavodih pa ne bo
spremembe. Za VPD se bodo iz republiškega proračuna še naprej krili
stroški izobraževanja in šolanja, namesto republiškega proračuna pa bodo
občine prevzele plačevanje oskrbe in nastanitev mladoletnika.</p>
<p>Potrebna sredstva za kritje vseh obveznosti republike bodo znašala letno
okoli 295 000 000 din (stroški izobraževanja in vzgajanja v 6 vzgojnih
zavodih in VPD), stroški občin pa okoli 705 000 000 din (stroški oskrbe
in nastanitve v 6 vzgojnih zavodih in v VPD). Dosedanja praksa
plačevanja oskrbe v vzgojnih zavodih je takšna, da občine poravnajo
vzgojnim zavodom celotne oskrbne stroške, nato pa zahtevajo od staršev,
da prispevajo k tem stroškom določen delež glede na svoje materialne
možnosti. Po napravljenih računih znese ta delež staršev približno 15 %
oskrbnih stroškov. Zato se bodo predvideni stroški občin (705 000 000
din) zmanjšali za okrog 15 %, tj. za 105 750 000 din, tako da bi bili
dejanski stroški občin okoli 599 250 000 din.</p>
<p>Večina teh stroškov občine plačujejo že danes. Z uveljavitvijo predloga
zakona bodo občine dodatno prevzele plačevanje oskrbe in nastanitve za
161 mladoletnikov in mladoletnic, ki so trenutno v VPD. Ob sedanji ceni
oskrbnega dne 1732 din oziroma mesečni oskrbnini 51 960 din znašajo
oskrbni stroški za vseh 161 mladoletnikov letno 100 387 000 din. Ta
znesek pa se zmanjša za prispevek staršev v višini 15 %, tj. za 15 057
000 din, tako da ostane v breme občinskih proračunov le 85 330 000 din.
Oba zneska, tj. 100 387 000 din in 15 057 000 din, sta že upoštevana v
prej navedenem celotnem znesku stroškov občin. Znesek 85 330 000 din se
razdeli na 62 občin oziroma na tiste občine, ki imajo mladoletnike v
VPD. Vendar bodo večino teh stroškov nosile tiste občine, ki imajo v VPD
večje število mladoletnikov, kot npr.: Celje (14 mladoletnikov, kar
znese letno 7 518 000 din); Maribor-Tabor (13 mladoletnikov, kar znese
letno 6 981 000 din); Maribor-Center (12 mladoletnikov, kar znese letno
6 444 000 din); Kranj (11 mladoletnikov, kar znese letno 5 907 000 din);
Ljubljana-Šiška (8 mladoletnikov, kar znese letno 4 296 000 din);
Ljubljana-Bežigrad, Ljubljana-Moste-Polje in Maribor-Tezno (vsaka po 7
mladoletnikov, kar znese na posamezno občino letno 3 795 000 din).</p>
<p>Predlagani način plačevanja stroškov prevzgoje mladoletnih delinkventov
v vzgojnih zavodih bo vsekakor dal pozitivne rezultate za uspešnejše
izvajanje celotne mladinske kazenske zakonodaje, kajti v novem načinu
financiranja izvrševanja vzgojnih ukrepov bo postala edini odločujoči
činitelj pri izbiri ustreznega ukrepa le korist mladoletnika, občinske
skupščine pa bodo pospešile preventivno delovanje na področju
mladinskega varstva z doslednejšim uvajanjem strokovnega socialnega dela
v centrih za socialno delo in v okviru občinskih skupščin.</p>
<p>Poglobljeno socialno delo z otroki in z mladoletniki bo dalo dobre
rezultate le v primeru, če se bo delo z otroki in z mladoletniki pričelo
že tedaj, ko je otrok ali mladoletnik samo vzgojno ali moralno ogrožen,
oziroma že takrat, ko se pojavijo prvi znaki družbene neprilagojenosti
otroka ali mladoletnika, tako da se preprečijo težje oblike
neprilagojenosti. Za takšno delo z otroki in z mladoletniki je potrebno
več strokovnega kadra, kakor ga imamo sedaj pri občinskih skupščinah,
predvsem pa več socialnih delavcev. Pri reševanju teh vprašanj bo
vsekakor treba upoštevati prej omenjeno primerjavo stroškov, ki jih
plačujemo za resocializacijo mladoletnika v zavodu, z izdatki za delo
socialnega delavca.</p>
<p>2. Izvrševanje posameznih vzgojnih ukrepov</p>
<p>V tem poglavju so urejena vprašanja o načinu izvrševanja posameznih
vzgojnih ukrepov, o organih, ki bodo te ukrepe izvrševali in o
medsebojnih odnosih teh organov. Predlog zakona prevzema pri tem
določbe ZIKS in z njim predpisane oblike.</p>
<p>Predlog zakona vsebuje poleg strogo pravno formalnih določb še nekatere
določbe metodološke narave, in sicer predvsem zato, ker je namen zakona
varstvo mladoletnikove osebnosti in njegovih pravic, hkrati pa zakon
daje tudi osnove in smeri, kako mladoletnika čimprej vključiti v
normalno družbeno okolje.</p>
<p>Dosedanje nekajletno izvrševanje vzgojnih ukrepov je dalo določene
metode dela, ki jih je sprejel ta predlog, ker hoče s tem poudariti
pomen dela z mladoletnimi delinkventi, daje pa tudi osnove za nadaljnji
razvoj teh metod. Ker predlog zakona ureja pomembno področje kazenske
zakonodaje in ker ima tudi ZIKS v svojem delu glede polnoletnih oseb še
znatno več podrobnejših metodoloških določb, je prav, da so za
mladoletnike takšne določbe tudi v republiškem zakonu.</p>
<p>Posebej so za vse ukrepe določene pravice in dolžnosti skrbstvenega
organa v občini, in sicer glede neposrednega izvrševanja ukrepov in
glede nadzorovanja, kadar izvršuje ukrepe kdo drug. To delo bodo
opravljali centri za socialno delo kot strokovne službe socialnega
varstva oziroma, kjer centrov še ni, s statutom občine določen občinski
organ.</p>
<p>Disciplinski center za mladoletnike je nova institucija v kazenskem
obravnavanju mladoletnika. Predlog zakona ureja temeljna vprašanja
disciplinskih centrov in položaj mladoletnika v njih. Predvidevata se
dve obliki disciplinskih centrov, in sicer kot samostojni zavodi ali kot
notranje organizacijske enote v drugih ustreznih organizacijah. Vsekakor
bo prva oblika prišla manj v poštev, pač pa bo več cenejših in bolj
praktičnih centrov v sestavi kakšne druge organizacije, kakor se to v
praksi že sedaj ureja. Predvidena je tudi možnost medobčinskih centrov,
kar prav tako nakazujejo sedanje potrebe iz prakse.</p>
<p>V sistemu ukrepov strožjega nadzorstva je ukrep strožjega nadzorstva v
drugi družini in ukrep strožjega nadzorstva skrbstvenega organa nov
ukrep, medtem ko je strožje nadzorstvo staršev ali skrbnika predvideval
že prejšnji kazenski zakonik.</p>
<p>Skrbstveni organ je posebej pooblaščen, da nadzoruje izvrševanje
strožjega nadzorstva staršev in skrbnika ter strožje nadzorstvo v drugi
družini. V 20. členu zakonskega predloga je predvideno, da to nadzorstvo
izvajajo za opravljanje te naloge usposobljeni socialni delavci, lahko
pa tudi učitelji, vzgojitelji ali kdo drug, ki ima izkušnje v vzgoji
mladoletnikov; predlog zakona obravnava vse te osebe kot socialne
delavce za izvajanje te naloge.</p>
<p>Za vse zavodske ukrepe so predvidene posebne skupne določbe, ker je v
sedanji praksi marsikaj skupnega v zavodih s tega področja, zlasti glede
organizacije, vsebine dela in metode. Zato je primerno, da je to v
zakonu enotno urejeno. Pri vseh oblikah je predvsem upoštevano, da je
treba zavodske vzgojne ukrepe izvrševati v okviru metod pedagoškega in
socialnega dela, kar potrjuje dosedanja praksa.</p>
<p>V posameznostih so v predlogu upoštevane in obravnavane tiste zavodske
oblike, ki jih predvideva ZIKS.</p>
<p>Poseben položaj ima vzgojno-poboljševalni dom Radeče, ker za njega ne
veljajo določbe temeljnega zakona o zavodih (Uradni list SFRJ, št.
5/65). Tako se glede tega zavoda ne spreminja dosedanja ureditev in
ostaja VPD še nadalje pod posebnim nadzorstvom Republiškega sekretariata
za notranje zadeve.</p>
<p>Podrobnejše urejanje organizacije in notranjega življenja v zavodih se
prepušča njihovim statutom in drugim notranjim predpisom.</p>
<p>Vzgojni zavodi se ustanavljajo in delujejo po zakonu o posebnem šolstvu
in so za strokovni nadzor nad njihovim delovanjem odgovorni pristojni
organi za šolstvo.</p>
<p>IV. Problemi izvrševanja vzgojnih ukrepov</p>
<p>Vzgojne ukrepe oddaje v disciplinski center izvršujejo centri za
socialno delo in prehodni mladinski domovi. Danes deluje 5 disciplinskih
centrov, in sicer v Kranju, Ljubljani in Mariboru. Razlog, da ni več
disciplinskih centrov, je na eni strani pri občinah, ki nimajo sredstev
za ustanovitev in delo disciplinskih centrov, na drugi strani pa sodišča
premalo izrekajo ta vzgojni ukrep. Za ustreznejše izvrševanje tega
vzgojnega ukrepa je potrebno le tesnejše sodelovanje med sodišči in
skrbstvenimi organi.</p>
<p>Vzgojne ukrepe strožjega nadzorstva skrbstvenega organa izvršujejo
uslužbenci občinskih organov za socialno varstvo ali socialni delavci na
centrih za socialno delo. Visoko število izrečenih tovrstnih vzgojnih
ukrepov kaže, da ga sodišča najpogosteje izrekajo, ker se jim zdi
najuspešnejši vzgojni ukrep. Najprimernejši kader za vodenje strožjega
nadzorstvo so socialni delavci. Danes je v Sloveniji še 17 občin brez
šolanja socialnega delavca. V prihodnjih treh letih bodo v teh občinah
namestili šolane socialne delavce; tako da bodo dane vse možnosti za
dobro izvrševanje vzgojnega ukrepa strožjega nadzorstva.</p>
<p>Zavodske vzgojne ukrepe izvršuje 7 zavodov (VPD Radeče ter vzgojni
zavodi Logatec, Planina, Slivnica, Smlednik, Veržej in Višnja gora) s
skupno zmogljivostjo 593 mest (VPD Radeče 130, vzgojni zavodi 463).
Izmed naštetih zavodov sprejema le VPD Radeče izključno mladoletnike, ki
jim je bil izrečen vzgojni ukrep na sodišču, vsi drugi zavodi pa
sprejemajo tudi vzgojno zanemarjene mladoletnike po odločbi skrbstvenega
organa.</p>
<p>Po svojem delu ne ustreza postavljenim zahtevam vzgojni zavod Logatec,
posebno odkar se je preselil v Mekinje. Ne ustrezajo niti prostori, v
katerih deluje zavod, niti ni zavod kadrovsko usposobljen za delo z
mladoletniki. Iz teh razlogov je v preteklem letu tudi padlo število
oddaj v vzgojni zavod in se je povečalo število oddaj v VPD Radeče, ki
je zato danes zaseden močno čez zmogljivosti (kapaciteta 130, zasebda
173), kar škoduje rednemu delu zavoda.</p>
<p>Za izvrševanje vzgojnega ukrepa oddaje v zavod za defektne mladoletnike
so le delne možnosti. Telesno defektne mladoletnike, ki jih je treba
oddati v zavod, lahko sodišče odda v različne zavode, ki so ustanovljeni
za telesno defektno mladino. Nobene možnosti pa ni za oddajo v zavod
tistih mladoletnikov, ki so duševno defektni, ker v Sloveniji nimamo
zavoda za duševno prizadeto mladino. Če sodišče danes ugotovi, da bi
bila na mestu oddaja mladoletnika v tak dom, tega ukrepa ne more izreči,
ker ni ustreznega doma. Zato najdemo takšno mladino v drugih domovih,
kjer pa ji ni mogoče dati ustrezne vzgoje, hkrati pa taka mladina
otežuje normalno vzgojno delo v teh domovih. Po ugotovitvah izvedencev,
ki občasno pregledujejo gojence v VPD Radeče, je 30 do 50 % teh gojencev
duševno prizadetih in so nekateri med njimi potrebni posebne zdravstvene
nege.</p>
<p>Za dobro izvrševanje zavodskih vzgojnih ukrepov bi bilo treba najpozneje
v prihodnjih treh letih napraviti naslednje:</p>
<p>1. Za povečanje kapacitete in za formiranje ustreznih vzgojnih skupin na
osnovi osebnostne prizadetosti bi bilo treba v VPD Radeče zgraditi na
novo 4 paviljone. Pri predračunu 80 000 000 din za en paviljon in 20
dvosobnih stanovanj za strokovni kader znese to okoli 500 000 000 din.</p>
<p>2. Za gradnjo novega vzgojnega zavoda s kapaciteto 156 gojencev namesto
sedanjega v Logatcu oziroma Mekinjah je že izdelan idejni projekt in
odobrena lokacija. Celotna investicija znaša 910 000 000 din. Predvideno
je, da se kasneje lahko ob tem zavodu še dogradi zavod za dekleta in se
tako opusti sedanje neprimerno vzgajališče v Višnji gori. Gradnja novega
zavoda v Ljubljani bi bila lahko zaključena v dveh letih. Za leto 1966
je potrebno 24 000 000 din za načrte in 400 000 000 din za zidavo,
ostali znesek pa bi bil potreben v letu 1967.</p>
<p>3. Po izselitvi vzgajališča iz gradu in stranskih prostorov v Logatcu,
bi se ti prostori lahko z minimalno investicijo okoli 10 000 000 din
preuredili v zavod za defektne mladoletnike. Znesek 60 000 000 din bi
bil potreben za graditev stanovanj za strokovno osebje.</p>
<p>Tako bi v prihodnjih treh letih znašali celotni stroški za ureditev
najnujnejših problemov pri izvrševanju vzgojnih ukrepov približno eno
milijardo in pol dinarjev.</p>
<p>Iz navedenega je razvidno, da bodo potrebna znatna sredstva za ureditev
tistih problemov pri izvrševanju vzgojnih ukrepov, ki ne trpijo nobenega
odlaganja več. Zaradi današnjega stanja se nekateri vzgojni ukrepi slabo
izvršujejo, drugi pa se sploh ne izvršujejo. Sredstva bo treba najti, in
sicer čimprej, kajti sedanje stanje je takšno, da nam mladino prej
kvari, kot pa ji koristi, zato si od takšnega izvrševanja vzgojnih
ukrepov res ne moremo obetati uspehov.</p>
<p>Potrebe po vzgojnih domovih seveda so, vendar samo z gradnjo domov ne
bomo bistveno vplivali na pojav mladinske delinkvence. Mnogo več kot
doslej bo treba dati sredstva za preventivne ukrepe za preprečevanje
mladinske delin--kvence. Mnogo kadrov je potrebno za to nalogo in mnogo
sredstev. Treba pa bo najti tudi nove oblike dela z mladino in si
predvsem prizadevati za boljše sodelovanje med raznimi organi in
organizacijami, ki se ukvarjajo s problemi mladinske delinkvence. Da se
doseže ta cilj, pa naj prispeva svoj dežel tudi predlagani zakon.</p>
<p>POROČILA</p>
<p>Zakonodajno-pravna komisija Skupščine SR Slovenije je na svoji seji dne
28. januarja 1966 obravnavala predlog zakona o izvrševanju vzgojnih
ukrepov, ki ga je Skupščini SR Slovenije predložil Izvršni svet.</p>
<p>Predpisi o izvrševanju kazenskih sankcij spadajo po določbi prvega
odstavka 161. člena ustave SFRJ v področje popolne zvezne zakonodaje.
Izvrševanje vzgojnih ukrepov je del izvrševanja kazenskih sankcij na
sploh in bi zato glede na določilo tretjega odstavka 119. člena ustave
SFRJ republika lahko uredila posamezna vprašanja s tega področja le, če
zveznega zakona ne bi bilo ali če bi bila z zveznim zakonom za to
pooblaščena. Toda zakon o izvrševanju kazenskih sankcij (Ur. l. SFRJ,
št. 9/64), ki je po svoji funkciji popolni zvezni zakon, ni v celoti
uredil vprašanj, ki se nanašajo na vzgojne ukrepe, ampak se je omejil le
na nekatere načelne določbe, hkrati pa odredil, da se vzgojni ukrepi
izvršujejo tako, kot to določa republiški zakon v skladu z njegovimi
določbami (drugi odstavek 5. člena zakona o izvrševanju kazenskih
sankcij). Prav tako je prepustil republikam, da s svojimi zakoni
določijo, kdo plača stroške za izvršitev posameznih vzgojnih ukrepov
(drugi odstavek 7. člena). Zato imajo določbe zakona o izvrševanju
kazenskih sankcij, kolikor se nanašajo na izvrševanje vzgojnih ukrepov,
bolj značaj načel in s tem splošnega zakona, zaradi česar republika
lahko s svojim zakonom uredi v celoti način izvrševanja vzgojnih
ukrepov, seveda upoštevaje določbe zveznega zakona, ki jih mora v celoti
v svoj zakon vključiti. Glede na to zakonodajno-pravna komisija nima
pomislekov zoper določbo prvega odstavka 1. člena zakonskega predloga,
po kateri se vzgojni ukrepi izvršujejo po določbah republiškega zakona,
čeprav gre v osnovi za materijo s področja federalne zakonodajne
pristojnosti. Načela zakona oziroma njegove določbe bodo seveda v praksi
uresničljive v okvirih danih materialnih možnosti.</p>
<p>V podrobni obravnavi predloga zakona so bile predlagane spremembe in
dopolnitve, ki sta jih podala deloma sam predlagatelj zakona, deloma
zakonodajno-pravna komisija.</p>
<p>I. Predlogi predlagatelja zakona</p>
<p>K 9. členu: V prvi vrsti drugega odstavka se črta beseda »zlasti«.</p>
<p>K 17. členu: Prvi odstavek se spremeni tako, da se glasi: »Mladoletnik
mora spoštovati notranji red ter izpolnjevati navodila strokovnega
osebja disciplinskega centra.«</p>
<p>K 25. členu: Drugi del stavka se spremeni tako, da se glasi:</p>
<p>»če to ne nasprotuje koristim otrokove vzgoje in vzreje.«</p>
<p>K 32. členu: V tretjem odstavku se na koncu črta pika in doda besedilo
»oziroma na predlog skrbstvenega organa«.</p>
<p>K 36. členu: V drugi vrsti prvega odstavka se beseda »prosvetno«
nadomesti z besedo »kulturno-prosvetno«.</p>
<p>V prvi vrsti drugega odstavka se beseda »redni« nadomesti z besedo »polni«.</p>
<p>K 38. členu: V drugi vrsti se za besedo »sodišču« dodajo besede »in
skrbstvenemu organu«.</p>
<p>K 39. členu: V drugem odstavku se beseda »stanovanje« nadomesti z besedo
»nastanitev«.</p>
<p>V petem odstavku se začetek spremeni tako, da se glasi:</p>
<p>»Zavod poskrbi za stroške potovanja mladoletnika do kraja . ..«.</p>
<p>K 40. členu: V prvi vrsti drugega odstavka se besede »uvrščanja v
družbo« nadomeste z besedama »prilagajanja družbi«.</p>
<p>K 41. členu: Začetek besedila se spremeni tako, da se glasi:</p>
<p>»Ukrep oddaje v vzgojni zavod se izvršuje v enem izmed splošnih zavodov
za mladoletnike, zlasti v dijaških domovih, v domovih učencev v
gospodarstvu in vzgojnih zavodih, za katere . . .«.</p>
<p>K 44. členu: V prvi vrsti se za besedo »praznike« vstavi beseda »lahko«.</p>
<p>K 47. členu: V tretjem odstavku se beseda »poboljševalnih« nadomesti z
besedo »izobraževalnih«.</p>
<p>Ker je naštete spremembe podal predlagatelj zakona, so postale sestavni
del zakonskega predloga.</p>
<p>II. Predlogi zakonodajno-pravne komisije</p>
<p>K 2. členu: Besedilo 2. člena se spremeni tako, da se glasi:</p>
<p>»Vzgojni ukrepi se izvršujejo tako, da se mladoletnikom z varstvom,
pomočjo in nadzorstvom zagotovi vzgoja, poboljšanje in pravilen razvoj,
kadar je to potrebno pa tudi, da se jim prepreči izvrševanje kaznivih
dejanj.</p>
<p>Pri izvrševanju vzgojnih ukrepov je treba mladoletnikom razvijati
občutek osebne odgovornosti za njihovo ravnanje ter jih spodbujati, da
tudi sami prostovoljno sodelujejo pri svoji .prevzgoji.«</p>
<p>Besedilo prvega odstavka 2. člena zakonskega predloga je povzeto po 68.
členu kazenskega zakonika (Ur. l. SFRJ, št. 30/59) z nekaterimi
spremembami oziroma dopolnitvami. Po mnenju komisije republiški zakon ne
bi mogel spreminjati določb zveznega popolnega zakona, ki se neposredno
uporabljajo. Zato komisija predlaga amandma, s katerim se besedilo
prvega stavka spravlja v sklad z besedilom 68. člena KZ. Isto velja
glede drugega stavka 2. člena zakonskega predloga, ki je povzet po 12.
členu zakona o izvrševanju kazenskih sankcij. — Ker gre v tem členu za
dve samostojni ideji, je to treba izraziti tako, da se besedilo razdeli
v dva odstavka.</p>
<p>K 3. členu: Prvi odstavek se črta. V drugem odstavku se v prvi vrsti za
besedo »varstvo« vstavi vejica in doda besedilo: »ki predvsem skrbi za
izvrševanje tega zakona«.</p>
<p>Sedanji 3. člen se razvrsti v III. poglavje pred 54. členom.</p>
<p>Republiški sekretariat za zdravstvo in socialno varstvo ni izključno
odgovoren za izvrševanje tega zakona. Za njegovo izvrševanje sta v
posameznih zadevah odgovorna tudi Republiški sekretariat za notranje
zadeve (npr. 4. odstavek 45. člena) in Republiški sekretariat za
prosveto in kulturo (npr. 41. in 50. člen). Za izvrševanje zakona pa
morajo skrbeti tudi občine. Zato besedilo prvega odstavka 3. člena ni v
skladu z nadaljnjimi določbami zakonskega predloga, ki nalagajo skrb za
izvrševanje zakona tudi drugim organom.</p>
<p>Sedanji 3. člen po svoji vsebini ne spada med splošne, ampak med končne
določbe, kar je v skladu z zakonodajno tehniko, ki zahteva, da se
eventualne določbe, nanašajoče se na organe, ki naj zakon izvršujejo,
uvrste na koncu zakona.</p>
<p>K 4. členu: Na koncu člena se namesto pike vstavi vejica in doda
besedilo: »kadar je to potrebno v zvezi z izvrševanjem vzgojnih ukrepov«.</p>
<p>Dopolnitev je vnesena zato, ker je treba omejiti dolžnost sodelovanja
organov in zavodov z. organi, ki vzgojne ukrepe izvršujejo, samo na
tiste zadeve, ki se nanašajo na izvrševanje vzgojnih ukrepov.</p>
<p>K 5. členu: V drugem odstavku se za besedo »izvršljivosti« doda besedilo
»oziroma v treh dneh od dneva, ko jo prejme od višjega sodišča«.</p>
<p>Brez te dopolnitve ne bi bilo mogoče določbe drugega odstavka
realizirati v primerih, ko je zoper odločbo sodišča prve stopnje vložena
pritožba. Sodna odločba postane namreč izvršljiva z dnem, ko sodišče
višje stopnje odločbo nižjega sodišča spremeni ali potrdi. Od dneva, ko
o zadevi odloči sodišče višje stopnje, pa do dneva, ko je sodišču prve
stopnje dostavljena izvršljiva odločba, redoma poteče nekaj dni, zaradi
česar sodišče prve stopnje ne bi moglo v treh dneh po izvršljivosti
dostaviti odločbe skrbstvenemu organu.</p>
<p>V tretji vrsti drugega odstavka se za besedo »občine« vstavi besedilo:
»(v nadaljnjem besedilu: skrbstveni organ)«; enako besedilo v četrti in
peti vrsti se črta.</p>
<p>Sprememba je potrebna, ker se v nekaterih nadaljnjih določbah zakonskega
predloga (npr. že v 7. členu) pojem »skrbstveni organ« ne uporablja samo
za skrbstveni organ občine, na katere območju ima mladoletnik svoje
stalno prebivališče.</p>
<p>K 7. členu: V drugem odstavku se v prvi vrsti beseda »sekretariat«
nadomesti z besedo »sekretar« in v drugi vrsti beseda »sekretariatom« z
besedo »sekretarjem«.</p>
<p>Po 197. členu ustave SRS izdajajo navodila republiški sekretarji, ne
sekretariati.</p>
<p>K 8. členu: V tretjem odstavku se v četrti vrsti za besedo
»mladoletnika« vstavi beseda »(zavezanec)«.</p>
<p>Dopolnitev je potrebna, ker se ta termin uporablja v četrtem odstavku,
ki bi sicer ne bil jasen.</p>
<p>Na koncu tretjega odstavka se črta pika in doda beseda »občini«.</p>
<p>Redakcijska sprememba je potrebna zaradi jasnosti.</p>
<p>V četrtem odstavku se v prvi in tretji vrsti za besedo »oskrbo« vstavita
besedi »in nastanitev«.</p>
<p>S tem amandmajem se četrti odstavek spravlja v sklad z določbo tretjega
odstavka istega člena. V tretjem odstavku je normirana dolžnost
povračila stroškov za oskrbo in nastanitev mladoletnika, zato je
logično, da sodišče odloča o povrnitvi obeh kategorij, ne le stroškov za
oskrbo.</p>
<p>V četrti vrsti četrtega odstavka se za besedo »povrnejo« vstavi beseda
»občini</p>
<p>Razlog za dopolnitev je enak kot pri tretjem odstavku.</p>
<p>V 4. odstavku se besedilo v peti in šesti vrsti »če ga ne zmore«
nadomesti z besedilom »če bi bilo zaradi njihovega plačila ogroženo
vzdrževanje zavezanca ali drugih oseb, ki jih je zavezanec dolžan
vzdrževati.«</p>
<p>Z amandmajem se pogoji za oprostitev plačila stroškov izenačujejo s
pogoji, ki veljajo za oprostitev plačila stroškov v kazenskem postopku
(člen 91. zakonika o kazenskem postopku); s tem se določajo
objektivnejši pogoji za oprostitev plačila stroškov.</p>
<p>K 9. členu: V prvem odstavku se za besedo » sodišče« postavi pika,
ostalo besedilo prvega odstavka pa se črta.</p>
<p>Sodišče vodi evidenco o mladoletnikih po posebnih predpisih, zato ni
potrebno, da se ta dolžnost naloži sodišču tudi v tem zakonu.</p>
<p>K 11. členu: V četrtem odstavku se besedilo »upravnim organom, ki je
pristojen za socialno varstvo« nadomesti z besedilom »sekretariatom za
zdravstvo in socialno varstvo«.</p>
<p>Določba četrtega odstavka je dobesedno povzeta po drugem odstavku 140.
člena zakona o izvrševanju kazenskih sankcij. Ker je organizacija
republiške uprave v pristojnosti republike, zvezni zakon ni imenoval
konkretno republiškega upravnega organa, ki je pristojen za socialno
varstvo. Republiški zakon pa mora izhajati iz obstoječe organizacije
republiške uprave in navesti konkretni republiški sekretariat, ki je
pristojen za zadeve socialnega varstva.</p>
<p>Na koncu petega odstavka se doda stavek, ki se glasi:</p>
<p>»Vzgojni ukrep izvršuje v takem primeru socialni delavec (20. člen), ki
ga določi skrbstveni organ.«</p>
<p>Brez te dopolnitve bi ostalo nerešeno vprašanje, kdo izvršuje vzgojne
ukrepe v krajih, kjer ni pogojev za ustanovitev disciplinskega centra.</p>
<p>Določba 11. člena se razvrsti kot zadnji člen prvega razdelka drugega
poglavja (za 18. člen); drugi členi tega razdelka se ustrezno prenumerirajo.</p>
<p>Določba 11. člena se nanaša na ustanavljanje, status in organizacijo
disciplinskega centra, zato spada na konec razdelka, ki ureja
izvrševanje vzgojnega ukrepa.</p>
<p>K 12. členu: V drugi vrsti se za besedami »tako da« besedilo spremeni
tako, da se glasi: »napoti mladoletnika v disciplinski center, kateremu
hkrati pošlje sodno odločbo o oddaji.. .«.</p>
<p>Za začetek izvrševanja tega vzgojnega ukrepa je bistvena napotitev
mladoletnika v disciplinski center, kar je treba v zakonskem predlogu
povedati.</p>
<p>K 15. členu: V prvi vrsti se beseda »Nastop« nadomesti z besedo
»Izvrševanje«. V drugi vrsti se besede »in izvrševanje tega ukrepa«
nadomestijo z besedo »oziroma«.</p>
<p>Spremembi sta redakcijskega značaja.</p>
<p>Zadnji stavek se spremeni tako, da se glasi: »O tem odloča sodnik za
mladoletnike tistega sodišča, ki je ukrep izreklo (v nadaljnjem
besedilu: sodnik).«</p>
<p>S spremembo je bilo treba konkretno določiti krajevno pristojnost sodišča.</p>
<p>K 16. členu: V četrtem odstavku se za besedo »skupinsko« doda vejica;
besede »in mora ustrezati« se nadomestijo z besedo »ustrezno«.</p>
<p>S spremembo je natančneje izražena misel, obsežena v četrtem odstavku,
da mora način vzgajanja (individualni ali skupinski) ustrezati
mladoletnikovi osebnosti.</p>
<p>K 18. členu: V prvem odstavku se med besedi »v« in »centru« vstavi
beseda »disciplinskem«.</p>
<p>V drugem odstavku se med besedi »pošlje« in »center« vstavi beseda
»disciplinski«.</p>
<p>Spremembi sta potrebni zaradi enotne terminologije v zakonu.</p>
<p>V tretjem odstavku se besedi »strokovne skupine« nadomestita z besedo
»disciplinskega«.</p>
<p>Kateri organ da mnenje v imenu disciplinskega centra, je stvar notranje
organizacije disciplinskega centra, ki se s tem zakonom ne ureja.</p>
<p>K 19. členu: Prvi stavek, ki postane prvi odstavek, se spremeni tako, da
se glasi: »Starši oziroma skrbnik, ki jim je mladoletnik izročen v
strožje nadzorstvo, morajo posvetiti nenehno in popolno skrb njegovi
vzgoji in ukreniti, kar je treba, da preprečijo škodljive vplive nanj.«</p>
<p>Drugi in tretji stavek postaneta drugi odstavek.</p>
<p>Sprememba je potrebna zaradi uskladitve besedila predloga zakona z
besedilom zveznega zakona (141. člen).</p>
<p>K 21. členu; Prvi odstavek se spremeni tako, da se glasi: »Skrbstveni
organ oziroma socialni delavec mora poročati o uspehih izvrševanja
ukrepa strožjega nadzorstva sodniku v rokih, ki jih ta določi.«</p>
<p>Sprememba je na mestu zaradi prilagoditve zakonskega predloga določbi
142. člena zveznega zakona, ki se ustrezno dopolnjuje.</p>
<p>V drugem odstavku se začetek besedila spremeni tako, da se glasi:
»Skrbstveni organ oziroma socialni delavec ...«.</p>
<p>Sprememba je potrebna iz enakega razloga kot pri prvem odstavku.</p>
<p>K 22. členu: V prvem odstavku se za besedo »in« vstavi besedilo
»delavcem skrbstvenega organa oziroma«.</p>
<p>V drugem odstavku se besedilo »predlaga skrbstvenemu organu« nadomesti z
besedilom »Sme zahtevati od skrbstvenega organa«.</p>
<p>Spremembi sta potrebni zaradi prilagoditve besedila zakonskega predloga
besedilu zveznega zakona (143. člen).</p>
<p>K 24. členu: Določba se črta.</p>
<p>Ker 24. člen zakonskega predloga povzema naloge skrbstvenega organa,
določene v 20. členu, po 26. členu pa se določba 20. člena uporablja
tudi za strožje nadzorstvo druge družine, je besedilo 24. člena odveč.</p>
<p>K 26. členu: Določba drugega odstavka se črta.</p>
<p>Naloge socialnega delavca iz tega odstavka so zajete že v določbi 21.
člena zakonskega predloga, ki se po prvem odstavku 26. člena uporabljajo
tudi za strožje nadzorstvo druge družine.</p>
<p>K 28. členu: V tretjem odstavku se med besedi »napravi« in »načrt«
vstavijo besede »v skladu z navodili sodnika«.</p>
<p>Sprememba je potrebna zaradi uskladitve z zveznim zakonom (147. člen).</p>
<p>V tretjem odstavku se beseda »urejal« nadomesti z besedo »opravljal«.</p>
<p>Sprememba je redakcijskega značaja.</p>
<p>V petem odstavku se med besedi »pomagati« in »socialnemu« vstavijo
besede »skrbstvenemu organu oziroma«.</p>
<p>Sprememba je potrebna zaradi uskladitve z zveznim zakonom.</p>
<p>K 30. členu: V prvem odstavku se beseda »razvrstitev« nadomesti z besedo
»oddajo«.</p>
<p>Sprememba je redakcijskega značaja.</p>
<p>K 31. členu: Določba prvega odstavka se spremeni tako, da se glasi:</p>
<p>»Na dan, ki je bil določen za začetek izvrševanja ukrepa, odda
mladoletnika v zavod skrbstveni organ ali pa v soglasju z njim starši
oziroma skrbnik«.</p>
<p>Za oddajo mladoletnika v zavod mora skrbeti skrbstveni organ; samo z
njegovim soglasjem lahko neposredno to opravijo starši oziroma skrbnik.</p>
<p>K 36. členu: V četrtem odstavku se beseda »predpisih« nadomesti z besedo
»splošnih aktih«.</p>
<p>Zavod ne more izdajati predpisov, ampak sprejema le splošne akte.</p>
<p>K 37. členu: Določba tretjega odstavka se črta.</p>
<p>Tu se ureja materija, ki je pridržana popolni zvezni zakonodaji, in je
republiški zakon ne more urejati.</p>
<p>K 38. členu: Besedilo tega člena se spremeni tako, da se glasi:</p>
<p>»Zavod mora poročati sodišču in skrbstvenemu organu o izvrševanju
ukrepa, kadar to zahtevata, najmanj pa vsakih šest mesecev«.</p>
<p>V zvezi z amandmajem predlagatelja je bilo treba redakcijo besedila
spremeniti.</p>
<p>K 39. členu: Drugi odstavek se spremeni tako, da se glasi: »Skrbstveni
organ mora pravočasno skrbeti, da bodo mladoletniku zagotovljene
zaposlitev, nastanitev in prehrana.«</p>
<p>Skrbstvenemu organu ni mogoče naložiti dolžnosti, da sam preskrbi
mladoletniku zaposlitev in drugo; taka zakonska določba bi bila tudi
težko uresničljiva. Interesi mladoletnika po odpustu iz zavoda so v
zadostnem obsegu zavarovani že z določbo, ki jo vsebuje amandma.</p>
<p>V petem odstavku se beseda »preskrbi« nadomesti z besedo »oskrbi«.</p>
<p>Sprememba je redakcijskega značaja.</p>
<p>K 40. členu: V prvem odstavku se beseda »javiti» nadomesti z besedo
»zglasiti«.</p>
<p>V drugem odstavku se besede »v primeru potrebe« nadomeste z besedama »po
potrebi«, beseda »vodnika« pa z besedo »svetovalca«.</p>
<p>Sprememba je redakcijskega značaja.</p>
<p>K 45. členu: Drugi, tretji in četrti odstavek se izločijo iz 45. člena
in postanejo naslednji 45. a člen.</p>
<p>Določbe 45. a člena, 46. ter 47. člena se uvrstijo na koncu razdelka c)
za 49. členom.</p>
<p>Drugi členi tega razdelka se ustrezno prenumerirajo.</p>
<p>Navedene določbe se nanašajo na ustanavljanje, status in organizacijo
vzgojno-poboljševalnega doma, zato spadajo na konec razdelka, ki ureja
izvrševanje ukrepa.</p>
<p>K 47. členu: V prvem odstavku se v četrti vrsti črta beseda »lahko«.</p>
<p>Sprememba je potrebna zaradi uskladitve z zveznim zakonom (153. čl.),
pri čemer bo seveda zakonska določba uresničljiva v okviru materialnih
možnosti.</p>
<p>V četrtem odstavku se beseda »ustanovah« nadomesti z besedo »zavodih«.</p>
<p>Sprememba je terminološka.</p>
<p>K 48. členu: V prvem odstavku se beseda »redni« nadomesti z besedo »polni«.</p>
<p>Z amandmajem se besedilo usklaja s terminologijo temeljnega zakona o
delovnih razmerjih (Ur. l. SFRJ, št. 17/65).</p>
<p>K 50. členu: V drugem odstavku se med besedo »oddaje« in »za« dodasta
besedi »v zavod«.</p>
<p>Sprememba je redakcijskega značaja.</p>
<p>Drugi odstavek 50. člena se izloči v poseben člen in se uvrsti za 53.
členom.</p>
<p>S spremembo se struktura razdelka ureja analogno kot v prejšnjih razdelkih.</p>
<p>K III. poglavju: Naslov III. poglavju se spremeni tako, da se glasi:
»Končne določbe«.</p>
<p>Naslov je treba spremeniti, ker je med končne določbe uvrščen dosedanji
3. člen zakonskega predloga.</p>
<p>Predstavnik Izvršnega sveta si je pridržal pravico, da se o predlaganih
amandmajih izjavi pozneje.</p>
<p>Zakonodajno-pravna komisija Skupščine SR Slovenije meni, da je zakonski
predlog s predlaganimi spremembami in dopolnitvami v skladu z ustavo in
s pravnim sistemom ter predlaga, da ga pristojna zbora Skupščine SR
Slovenije sprejmeta.</p>
<p>5t.: 25-3/66 Ljubljana, 28. 1. 1966</p>
<p>Odbor za organizacijsko-politična vprašanja Republiškega zboraje na seji
dne 3. februarja 1966 obravnaval in sklepal o predlogu zakona o
izvrševanju vzgojnih ukrepov, ki ga je Skupščini SR Slovenije predložil
Izvršni svet.</p>
<p>V načelni obravnavi je odbor ugotovil, da je po pooblastilu, ki ga daje
5. člen zakona o izvrševanju kazenskih sankcij (Uradni list SFRJ, št.
9/64), smotrno sprejeti ustrezni republiški zakon.</p>
<p>Zatem se je odbor seznanil z mnenji odbora za proučevanje zakonskih in
drugih predlogov Socialno-zdravstvenega zbora in odbora za proučevanje
zakonskih in drugih predlogov Prosvetno-kulturnega zbora ter z mnenjem,
ki ga je dal k predlogu zakona o izvrševanju vzgojnih ukrepov odbor za
zdravstvo in socialno politiko Republiškega zbora. Ti sodijo, da je
treba z republiškim zakonom zagotoviti enoten postopek pri izvrševanju
vzgojnih ukrepov ter smotrna načela financiranja. In čeprav niso podani
vsi gmotni, kadrovski in drugi pogoji za takojšnje in uspešno izvajanje
vseh določil predlaganega zakona, naj se ta čimprej sprejme.</p>
<p>Odbor se je tudi v razpravi na seji podrobno seznanil z omenjenimi
pomanjkljivostmi v osnovah, ki naj jih predlagani predpis urejuje, ter
ugotovil, da so socialne službe in skrb za delinkventno mladino v
precejšnjem zaostanku in ne morejo izvrševati načel, ki smo jih že
doslej sprejeli. Vendar so že priprave zakonskega predloga spodbudile
družbeno-politične skupnosti in druge prizadete ustanove, da so
posvetili vprašanjem mladinske delinkvence in izvrševanju vzgojnih
ukrepov več pozornosti. Nekatere občinske skupščine so tem vprašanjem
posvetile celo posebne seje ali točke dnevnih redov. Zato je po mnenju
odbora manj razumljivo, da je Izvršni svet Skupščine SR Slovenije
hkrati, ko je poslal Skupščini predlog zakona, v analizi razvoja v letu
1965 in ocenah možnosti razvoja v letu 1966 prezrl problem in naloge, ki
jih mora reševati republika na tem polju. Prav tako je bilo izraženo
mnenje, da niso uveljavljena načela, niti niso izpolnjene številne
naloge, ki sta jih določila Republiški zbor in Organizacijsko-politični
zbor naše Skupščine, ko sta imenovala skupno komisijo za pripravo
predlogov in ukrepov zoper nekatere družbeno škodljive pojave.</p>
<p>Glede financiranja izvajanja vzgojnih ukrepov je odbor ugotovil, da so
v predlogu zakona vsebovana načela smotrna. Osnovna obremenitev gre na
račun občin in staršev. Republika krije le stroške zavodskih vzgojnih
ukrepov, razen stroškov za nastanitev in prehrano delinkventa. Pri tem
je treba ob vprašanju, kolikšno novo obremenitev za občine to
predstavlja, poudariti, da jih že sam zakon stimulira k večji
preventivni dejavnosti. Vse občinske skupščine pa so bile pred sestavo
proračunov za leto 1966 tudi obveščene o številu delinkventov iz
njihovih območij, ki so v posameznih zavodih in o višini stroškov, ki iz
tega izhajajo, ter opozorjene, da bo Skupščina SR Slovenije v bližnji
prihodnosti obravnavala predlog zakona, ki urejuje financiranje
izvrševanja vzgojnih ukrepov po omenjenih načelih. Izvajanje zakona bo
ob zainteresiranosti občin vneslo več jasnosti in doslednosti pri odmeri
stroškov, ki naj jih plačujejo starši.</p>
<p>Upoštevajoč navedene pripombe je odbor predlog zakona v načelu sprejel.</p>
<p>V podrobni obravnavi predloga zakona so bile predlagane spremembe in
dopolnitve, ki sta jih dala deloma odbor in deloma sam predlagatelj
zakona. Odbor je izrazil tudi svoja stališča do sprememb in dopolnitev,
ki so bile k predlogu zakona dane že pred tem, na seji
zakonodajno-pravne komisije.</p>
<p>I. Predlogi predlagatelja zakona</p>
<p>Odbor se je strinjal s predlogi, ki jih je dal predstavnik predlagatelja
zakona na seji zakonodajno-pravne komisije dne 28. januarja 1966 k 9.,
17., 25., 32., 36., 38., 39., 40., 41., 44. in 47. členu in so postale
sestavni del zakonskega predloga.</p>
<p>II. Predlogi zakonodajno-pravne komisije</p>
<p>Odbor se je strinjal s predlogi, ki jih je dala zakonodajno-pravna
komisija k 2., 3., 4., 5., 7., 8., 9., 11., 12., 15., 16., 18., 19.,
21., 22., 28., 31., 36., 37., 38., 39., 40., 45., 47., 48. in 50. členu
ter s spremembo naslova III. poglavja zakonskega predloga.</p>
<p>Odbor se ne strinja s predlogom za črtanje 24. člena, češ da so v njem
povzete samo naloge skrbstvenega organa, ki so že določene v 20. členu,
po 26. členu pa se določba 20. člena uporablja tudi za strožje
nadzorstvo druge družine. Naloge nadzorstva, ki izhajajo iz določil 24.
člena, se razlikujejo od nalog, ki jih vsebujejo določbe 20. člena, zato
morajo biti posebej imenovane.</p>
<p>Prav tako se odbor ne strinja s črtanjem drugega odstavka 26. člena, ker
naloge, ki jih navaja ta člen, niso enake nalogam, ki izvirajo iz določb
21. člena zakonskega predloga. V primeru iz člena 26 gre za spremembo
metod, v primeru iz 21. člena pa gre za spremembo vzgojnega ukrepa.</p>
<p>27»</p>
<p>III. Predlog odbora</p>
<p>K 3. členu : Besedilo tretjega odstavka 3. člena predloga zakona se
spremeni tako, da se glasi:</p>
<p>»Republiški sekretariat za zdravstvo in socialno varstvo ustanovi
komisijo, ki obravnava vprašanja sodelovanja med organi in
organizacijami iz prejšnjega odstavka in druga splošna vprašanja
izvrševanja vzgojnih ukrepov ter daje predloge in mnenja.«</p>
<p>Sprememba je potrebna zaradi tega, ker komisija ni posvetovalni organ,
ampak predvsem usklajuje dejavnost organov, ki sodelujejo z Republiškim
sekretariatom za zdravstvo in socialno varstvo pri njegovi skrbi za
izvrševanje predlaganega zakona.</p>
<p>K 25. členu : Besedilo 25. člena se spremeni tako, da se glasi:</p>
<p>»Mladoletnik pod strožjim nadzorstvom druge družine ima lahko stike s
svojo družino, če to po mnenju skrbstvenega organa ne nasprotuje
koristim njegove vzgoje in vzreje.«</p>
<p>Sprememba je potrebna zaradi tega, da se odstrani dvom, kdo odloča o
tem, ali stik mladoletnika s svojo družino lahko nasprotuje koristim
njegove vzgoje in vzreje. Z nadomestitvijo izraza »otrokove« z besedo
»njegove« se ta člen usklajuje z v ostalih določbah uporabljenim izrazom
»mladoletnik«.</p>
<p>K 30. členu: Besedilo prvega odstavka se dopolni tako, da se glasi:</p>
<p>»Ko dobi skrbstveni organ izvršljivo sodno odločbo (5. člen), odredi
vse, kar je treba za razvrstitev in oddajo mladoletnika v ustrezni zavod.«</p>
<p>Tako spremenjeno besedilo ohranja izraz »razvrstitev« in ga dopolnjuje z
izrazom »oddaja«, ker gre v tem primeru za dva različna pojma.
Razvrstitev v tej vzročni zvezi vsebuje pojem triaže (obdelava po
psihologu, pedagogu in socialnem delavcu) ter diagnosticiranja. Zato sam
izraz oddaja, kot ga predlaga amandma zakonodajno-pravne komisije, ne bi
zadoščal.</p>
<p>Predstavnik predlagatelja zakona se je strinjal s predlaganimi
spremembami. Odbor predlaga Republiškemu zboru, da sprejme predlog
zakona o izvrševanju vzgojnih ukrepov skupaj s sprejetimi spremembami in
dopolnitvami.</p>
<p>Za poročevalca na seji zbora je odbor določil poslanca Mirka Remca.</p>
<p>Št.: 25-3/66 Ljubljana, 5. 2. 1966</p>
<p>Odbor za proučevanje zakonskih in drugih predlogov
Organizacijsko-političnega zbora je na seji dne 3. 2. 1966 obravnaval in
sklepal o predlogu zakona o izvrševanju vzgojnih ukrepov, ki ga je
Skupščini SR Slovenije predložil Izvršni svet.</p>
<p>V načelni obravnavi zakonskega predloga je odbor ugotovil, da je
zakonski predlog utemeljen v pooblastilu, ki ga daje 5. člen zakona o
izvrševanju kazenskih sankcij (Ur. l. SFRJ, 9/64), po katerem sprejme
republiška skupščina poseben zakon o izvrševanju vzgojnih ukrepov. V tem
smislu je odbor mnenja, da je treba sprejeti ustrezni republiški zakon,
katerega vsebina ni samo dopolnitev omenjenega 5. člena zveznega zakona,
temveč tudi ureditev drugih vprašanj, ki jih je zvezni zakon prepustil
republikam, da jih s svojimi zakoni uredijo, tako npr. plačilo stroškov
za izvrševanje posameznih vzgojnih ukrepov in nekatera druga vprašanja.</p>
<p>Odbor je v razpravi obravnaval tudi pismena mnenja odbora za proučevanje
zakonskih in drugih predlogov Socialno-zdravstvenega zbora in odbora za
proučevanje zakonskih in drugih/predlogov Prosvetno-kulturnega zbora, ki
menita, da je potrebno zakon o izvrševanju vzgojnih ukrepov čim prej
sprejeti ne glede na to, da ponekod niso podani vsi pogoji za izvajanje
posameznih določb zakona. Odbora smatrata, da je potrebno zagotoviti
enoten postopek pri izvrševanju vzgojnih ukrepov, ki se izvršujejo že
nekaj let ne povsem enotno. Mnenja sta tudi, da bi s sprejemom zakona
spodbudili družbeno-politične skupnosti, oziroma zainteresirane
činitelje za hitrejše reševanje materialnih in kadrovskih problemov v
zvezi z izvrševanjem vzgojnih ukrepov. Tako mnenje sta odbora zavzela
spričo številnih neurejenih vprašanj; pomanjkanje socialnih delavcev in
drugih kadrov, potrebnih v procesu izvrševanja vzgojnih ukrepov, v 17
občinah nimajo nobenega socialnega delavca, imamo le 15 disciplinskih
centrov, 6 vzgojnih zavodov in en vzgojni poboljševalni dom, za
mladoletne delinkvente, motene v duševnem razvoju, pa ni niti enega
zavoda, zaradi česar skrbstveni organi take mladoletnike oddajo v ostale
vzgojne zavode.</p>
<p>Odbor za proučevanje zakonskih in drugih predlogov je mnenja, da je
potrebno sprejeti predloženi zakonskih predlog, toda sprejem
predlaganega zakona je problematičen ob dejstvu, da niso zagotovljeni
pogoji, ki bi omogočili realizacijo zakonskih določb.</p>
<p>Odbor ugotavlja, da je zelo vprašljivo, kolikšna bi bila vrednost
sprejetega zakonskega predloga v sedanjih pogojih, ko nimamo za njegovo
dosledno izvajanje niti zadovoljivih materialnih, niti kadrovskih osnov,
niti zagotovila, da se bo stanje v določenem času izboljšalo.</p>
<p>Glede obstoja vzgojnih zavodov je bilo ponovno opozorjeno, da je stanje
v nekaterih nevzdržno, ker ni ustreznih delovnih programov in ni
izdelanih metod dela. V vzgojnih zavodih je zaradi tega problematična
vzgoja mladoletnikov in v številnih primerih ni dosežen namen
izvrševanja vzgojnih ukrepov. Že nekaj časa se resno postavlja vprašanje
nadaljnjega obstoja nekaterih zavodov in v tej zvezi je bilo opozorjeno
na pereč problem posebnega šolstva, ki terja odločilnejših ukrepov,
zlasti glede profiliranja in verificiranja vzgojnih zavodov ter
kategorizacije vseh otrok, motenih v telesnem in duševnem razvoju.
Rešitev teh vprašanj pa je pogoj za izvrševanje predloženega zakona.</p>
<p>Precej nejasnosti se pojavlja tudi pri urejanju financiranja izvajanja
vzgojnih ukrepov. Načelo, ki ga sprejema predlagani zakon, da gre
osnovna obremenitev financiranja izvajanja vzgojnih ukrepov na račun
občin in strašev, republika pa naj krije del stroškov občin in staršev,
republika pa naj krije del stroškov zavodskih vzgojnih ukrepov, je sicer
pravilno, problematično pa v letošnjem letu, ker so občinske skupščine
že sprejele svoje proračune. Tudi ni povsem jasna obremenitev občin in
staršev, zato je potrebno z dodatno obrazložitvijo prikazati, kakšna
sredstva bodo potrebna, oziroma kakšne nove materialne obveznosti bodo z
uveljavljanjem zakona nastale za državne organe, organizacije in občane
ter ali obstoje ustrezne materialne možnosti za realizacijo obveznosti,
ki bi jih zakon naložil. Materialni stroški, ki jih je sedaj nosila
republika, se sedaj s predlaganim zakonom delno prenašajo na občine in
nastaja vprašanje ali republika lahko to stori med letom, ne da bi za te
naloge zagotovila sredstva do konca leta (10. člen zakona o financiranju
družbeno-političnih skupnosti). Odboru je znano, da v letošnjih
proračunih sredstva v ta nam niso bila določena.</p>
<p>Odbor je že ob razpravi o družbeno negativnih pojavih opozoril na
številna nerešena vprašanja pri reševanju vprašanj vzgojno zanemarjene
in nerazvite mladine, kar pogojuje naraščajočo mladinsko kriminaliteto.
Številni primeri povratništva kažejo, da prizadevanja in sredstva ne
omogočajo uspešne družbene intervencije na tem področju. Republiški in
Organizacijsko-politični zbor sta ustanovila posebno komisijo za
pripravo predlogov in ukrepov zoper nekatere družbeno škodljive pojave,
ki pa še ni mogla povsem zagotoviti izvajanja najnujnejših ukrepov,
predvidenih za leto 1966. Ker tudi analiza razvoja v letu 1965 in ocena,
možnosti razvoja SR Slovenije v letu 1966 to problematiko povsem
izpušča, odbor ne more sprejeti le fiktivnih zagotovil, da bo zakon
spodbudil družbeno-politične skupnosti k reševanju materialnih in
kadrovskih problemov, ki ovirajo uspešno izvrševanje vzgojnih ukrepov.</p>
<p>Dejstvo, da morajo sami gojenci opozarjati, oziroma javljati napake
vzgojnega kadra, tudi kaže na to, da ti zavodi niso pripravljeni na
izpolnjevanje nalog, ki bi jim jih dal zakon.</p>
<p>Spričo navedenega in še drugih pomislekov je bil odbor mnenja, da v
danih pogojih sprejem predlaganega zakona ne bi dosegel tistega učinka,
ki bi ga moral doseči.</p>
<p>Odbor je predlog zakona o izvrševanju vzgojnih ukrepov v načelu zavrnil,
ker je smatral, da mora predlagatelj predložiti program ukrepov z
namenom, da se v določenem obdobju sanirajo nevdržne razmere v
obstoječih zavodih. Poleg tega je potrebno ugotoviti ali imajo občinske
skupščine predvidena sredstva za financiranje izvajanja vzgojnih ukrepov.</p>
<p>Odbor za proučevanje zakonskih in drugih predlogov priporoča
predlagatelju, da razčisti sporna poprejšnja vprašanja in svojo
obrazložitev dopolni z zahtevami odbora po možnosti še pred sejo zbora
in bo v tem primeru odbor o zakonskem predlogu ponovno razpravljal in
sklepal.</p>
<p>Za svojega poročevalca je odbor določil predsednika odbora Maksa Klanska.</p>
<p>Št,: 25-3/66 Ljubljana, 4. 2. 1966</p>
<p>Odbor za proučevanje zakonskih in drugih predlogov
Organizacijsko-političnega zbora je na seji dne 18. 2. 1966 ponovno
obravnaval in sklepal o predlogu zakona o izvrševanju vzgojnih ukrepov,
ki ga je Skupščini SR Slovenije predložil Izvršni svet.</p>
<p>V ponovni načelni obravnavi o zakonskem predlogu je odbor tudi to pot
prišel do ugotovitev kot na seji dne 3. 2. 1966 in ki jih vsebuje
odborovo poročilo z dne 4. 2. 1966. Odbor pa je po proučitvi dodatne
obrazložitve Izvršnega sveta, kot predlagatelja zakonskega predloga,
prišel do zaključka, da so podani realni pogoji za izvedbo ukrepov, ki
bodo sanirali sedanje nezadovoljive razmere na tem področju in ustvarili
možnosti za izvrševanje vzgojnih ukrepov, čeprav prav vseh perečih
vprašanj ne bo mogoče takoj rešiti.</p>
<p>Predvsem ugotavlja odbor, da je že dosedanja razprava o predlaganem
zakonskem predlogu sprožila vrsto pobud za nekatere konkretne ukrepe, ki
so jih ali jih bodo podvzeli tako Izvršni svet in republiški upravni
organi, kot tudi posamezne občinske skupščine.</p>
<p>Odbor je usvojil zagotovila, ki jih vsebuje dodatna obrazložitev
Izvršnega sveta k zakonskemu predlogu, na podlagi katerih je
pričakovati, da bo zakon tudi možno realizirati.</p>
<p>Zaradi tega je odbor predlagani zakonski predlog v načelu sprejel.</p>
<p>V razpravi o podrobnostih je odbor obravnaval amandmaje zakonodajno-pravne komisije z dne 28. 1. 1966 in amandmaje iste komisije z dne
11. 2. 1966. Ti amandmaji se nanašajo na 2., 3., 4., 5., 7., 8., 9.,
11., 12., 15., 16., 18., 19.. 21., 22., 25., 28., 31., 36., 37., 38.,
39., 40., 45., 47., 48., in 50. člen ter na spremembo naslova III.
poglavja zakonskega predloga.</p>
<p>Odbor je tudi obravnaval predloge predlagatelja za spremembo 9., 17.,
25., 32., 36., 38., 39., 40., 41., 44. in 47. člena, ki jih je ta
predlagal že na seji zakonodajno-pravne komisije dne 28. 1. 1966.</p>
<p>Odbor je končno obravnaval še predloge za spremembo zakonskega predloga,
ki jih je sprejel odbor Republiškega zbora za organizacijsko politična
vprašanja, k 3., 25. in 30. členu, in sicer:</p>
<p>K 3. členu: Besedilo tretjega odstavka 3. člena predloga zakona se
spremeni tako, da se glasi:</p>
<p>»Republiški sekretariat za zdravstvo in socialno varstvo ustanovi
komisijo, ki obravnava vprašanja sodelovanja med organi in
organizacijami iz prejšnjega odstavka in druga splošna vprašanja
izvrševanja vzgojnih ukrepov ter daje predloge in mnenja.«</p>
<p>Odbor je mnenja, da bo smoter, ki ga določa drugi odstavek tega člena,
1j. izboljšanje službe izvrševanja vzgojnih ukrepov, na ta način
uspešneje uresničen.</p>
<p>K 25. členu: Besedilo 25. člena se spremeni tako, da se glasi:</p>
<p>»Mladoletnik pod strožjim nadzorstvom druge družine ima lahko stike s
svojo družino, če to po mnenju skrbstvenega organa ne nasprotuje
koristim njegove vzgoje in vzreje.«</p>
<p>Sprememba je potrebna zaradi tega, da se odstrani dvom, kdo odloča o
tem, ali stik mladoletnika s svojo družino lahko nasprotuje koristim
njegove vzgoje in vzreje. Z nadomestitvijo izraza »otrokove« z besedo
»njegove« se ta člen usklajuje z v ostalih določbah uporabljenim izrazom
»mladoletnik«.</p>
<p>K 30. členu: Besedilo prvega odstavka se dopolni tako, da se glasi:</p>
<p>»Ko dobi skrbstveni organ izvršljivo sodno odločbo (5. člen), odredi
vse, kar je treba za razvrstitev in oddajo mladoletnika v ustrezni zavod.«</p>
<p>Tako spremenjeno besedilo ohranja izraz »razvrstitev« in ga dopolnjuje z
izrazom »oddaja«, ker gre v tem primeru za dva različna pojma.
Razvrstitev v tej vzročni zvezi vsebuje pojem triaže (obdelava po
psihologu, pedagogu in socialnem delavcu) ter diagnosticiranja. Zato sam
izraz oddaja, kot ga predlaga amandma zakonodajno-pravne komisije, ne bi
zadoščal.</p>
<p>Predstavnik predlagatelja se je z navedenimi amandmaji strinjal in so
tako postali sestavni del zakonskega predloga.</p>
<p>Odbor spričo tega predlaga Organizacijsko-političnemu zboru, da
predlagani zakonski predlog z navedenimi spremembami sprejme.</p>
<p>Za svojega poročevalca je odbor že na prejšnji seji določil predsednika
odbora Maksa Klanška.</p>
<p>Št.: 25-3/66 Ljubljana, 18. 2. 1966</p>
<p>Zakonodajno-pravna komisija Skupščine SR Slovenije je na svoji seji dne
11. februarja 1966 obravnavala amandmaje k 3., 25 in 30. členu predloga
zakona o izvrševanju vzgojnih ukrepov, ki so bili sprejeti na seji
odbora za organizacijsko-politična vprašanja Republiškega zbora dne 3.
2. 1966.</p>
<p>Komisija ni imela pomislekov k amandmaju k 3. in 30. členu zakonskega
predloga. Obrazložitev amandmaja 3.členu zakonskega predloga je po
mnenju zakonodajno-pravne komisije nesprejemljiva. Komisija republiškega
sekretariata za zdravstvo in socialno varstvo namreč ne more imeti
naloge oziroma pravice, da usklajuje dejavnost organov, ki sodelujejo z
republiškim sekretariatom za zdravstvo in socialno varstvo pri njegovi
skrbi za izvrševanje predlaganega zakona, ker bi taka funkcija komisije
pomenila nezakonito poseganje v samostojnost posameznih organov. Sicer
pa tudi samo besedilo amandmaja ne daje možnosti za sklep, ki je naveden
v njegovi obrazložitvi.</p>
<p>K amandmaju, sprejetem na seji odbora za organizacijsko-politična
vprašanja Republiškega zbora, k 25. členu zakonskega predloga daje
komisija svoj amandma, ki se glasi:</p>
<p>»V drugi in tretji vrsti se črtajo besede »po mnenju skrbstvenega organa«.</p>
<p>Pri odločanju o tem, ali se staršem prepovedo stiki z mladoletnikom, ki
živi pod strožjim nadzorstvom v drugi družini, gre za odločanje o
pravici občana, torej za reden upravni postopek. Kadar bo pristojni
organ (organ zavoda oziroma skrbstveni organ) ugotovil, da bi bili stiki
mladoletnika s starši v nasprotju s koristmi mladoletnikove vzgoje in
vzreje, bo moral, če bo stranka to zahtevala, izdati odločbo, s katero
bo take stike prepovedal. Zoper odločbo ,bo dopustna redna pritožbena
pot in upravni spor. Ne gre torej le za arbitražno mnenje skrbstvenega
organa, ki bi takšno pravno pot vnaprej izključilo, na drugi strani pa
tudi ne le za mnenje, ampak za odločanje v sami stvari.</p>
<p>Predstavnik Izvršnega sveta, ki se je prvotno strinjal z amandmajema
zakonodajno-pravne komisije k 24. in 26. členu zakonskega predloga, je
kasneje predlagal, da navedeni določbi ostaneta v zakonskem besedilu.
Zakonodajno-pravna komisija se je s predlagatelji strinjala in zato
umika svoja amandmaja k 24. in 26. členu zakonskega predloga.</p>
<p>Predstavnik Izvršnega sveta je druge amandmaje zakonodajno-pravne
komisije k zakonskemu predlogu sprejel ter so tako postali sestavni del
zakonskega predloga.</p>
<p>St.: 25-3/66 Ljubljana, 11. 2. 1966</p>
<p>PREDLOG ZAKONA o arhivskem gradivu in o arhivih</p>
<p>I. Splošne določbe 1. člen</p>
<p>Arhivsko gradivo je izvirno in reproducirano (pisano, risano, tiskano),
fotografirano, filmano, fonografirano ali kako drugače zapisano)
dokumentirano gradivo, ki ima pomen za zgodovino in druga znanstvena
področja, za kulturo na splošno in za druge družbene potrebe in ki je
nastalo pri delu družbenih organov oziroma pri delu družbeno-političnih
skupnosti, delovnih in drugih organizacij, civilnih pravnih oseb in
posameznikov, in sicer ne glede na to, kdaj in kje.</p>
<p>2. člen</p>
<p>Arhivsko gradivo je zavarovano po določbah tega zakona.</p>
<p>Namen varstva arhivskega gradiva je, da se gradivo trajno in
nepoškodovano ohrani in da se omogoči uporabljanje gradiva za
znanstveno-raziskovalno delo, za objavljanje in za potrebe posameznikov,
delovnih organizacij in organov.</p>
<p>Za varstvo arhivskega gradiva se uporabljajo tudi predpisi o varstvu
kulturnih spomenikov.</p>
<p>3. člen</p>
<p>Z zakonom je zavarovano tudi registraturno gradivo kot vir za arhivsko
gradivo.</p>
<p>Registraturno gradivo so spisi, fotografski in fonografski posnetki ter
drugače sestavljeni zapiski in dokumenti ter evidenčne knjige in
kartoteke o takih spisih, zapiskih in dokumentih, prejeti ali nastali
pri delu družbeno-političnih skupnosti in njihovih organov ter delovnih
in drugih organizacij, dokler imajo pomen za njihovo tekoče delo in
dokler ni iz takega registraturnega gradiva odbrano arhivsko gradivo.</p>
<p>4. člen</p>
<p>Arhivsko in registraturno gradivo je zavarovano ne glede na to, čigava
last je in pri kom je, in ne glede na to, ali je evidentirano ali ne.</p>
<p>5. člen</p>
<p>Službo varstva arhivskega gradiva opravljajo arhivi.</p>
<p>Služba varstva arhivskega gradiva je posebnega družbenega pomena in se
izvaja na vsem območju SR Slovenije.</p>
<p>II. Arhivsko gradivo</p>
<p>6. člen</p>
<p>Varstvo arhivskega in registraturnega gradiva obsega:</p>
<p>— evidentiranje, zbiranje in strokovno obdelovanje;</p>
<p>— vzdrževanje in varovanje pred poškodbami, uničenjem in izgubo
(materialno varstvo).</p>
<p>7. člen</p>
<p>Varstvo registraturnega gradiva se opravlja v obsegu, ki omogoča
zavarovanje v njem vsebovanega arhivskega gradiva.</p>
<p>Če arhiv sodi, da v registraturnem gradivu organa ali organizacije ni
pričakovati arhivskega gradiva, odloči, da se zanj ne uporabljajo
določbe tega zakona.</p>
<p>8. člen</p>
<p>Evidentiranje arhivskega in registraturnega gradiva ima namen:</p>
<p>— omogočiti preverjanje, da se gradivo ni uničilo in da ni izginilo;</p>
<p>— dajati splošen pregled nad gradivom;</p>
<p>— pripravljati reden dotok ustrezno urejenega in ohranjenega gradiva v
arhiv.</p>
<p>9. člen</p>
<p>Vsak arhiv evidentira arhivsko in registraturno gradivo za svoje
območje, v republiki pa se vodi republiška evidenca arhivskega gradiva.</p>
<p>Arhivsko gradivo, ki ni v arhivu, mora imetnik priglasiti pristojnemu
arhivu. Sporočiti mora arhivu tudi pomembnejše spremembe gradiva in mu
dati podatke, ki jih arhiv zahteva. Omogočiti mora arhivu vpogled v
gradivo in popis gradiva.</p>
<p>Za registraturno gradivo mora imetnik omogočiti arhivu, da na kraju,
kjer je gradivo, ugotovi pomen in obseg gradiva ter razmere, v katerih
gradivo hrani. Imetnik je dolžan dati tudi druge podatke o gradivu, ki
jih arhiv po»-trebuje.</p>
<p>10. člen</p>
<p>Arhivsko gradivo, ki je v družbeni lastnini, je treba izročiti arhivu v
rokih, za katere se sporazumeta organ ali organizacija, ki ima gradivo,
in arhiv. Ta rok ne sme biti krajši kot pet let in ne daljši kot
trideset let od nastanka arhivskega gradiva.</p>
<p>11. člen</p>
<p>Arhivsko gradivo se izroči arhivu ,v registraturno urejenem stanju in v
zaokroženih celotah, ki so povezane po svojem nastanku. Če gradivo ob
izročitvi ni tako urejeno, lahko arhiv zahteva, da ga izročitelj v
določenem roku uredi; če ga v tem roku ne uredi, ga uredi arhiv na
imetnikove stroške.</p>
<p>12. člen</p>
<p>Arhivsko in registraturno gradivo, ki je v civilni lastnini, pridobivajo
arhivi z nakupom, z darili in z drugimi pravnimi posli.</p>
<p>13. člen</p>
<p>Kdor ima arhivsko gradivo, .mora ob njegovi izročitvi arhivu dati svoje
mnenje o tem, kako naj se izročeno gradivo uporablja, v posameznih
primerih pa lahko določi tudi pogoje za uporabo.</p>
<p>14. člen</p>
<p>Če organ ali organizacija preneha, se izroči registraturno gradivo
tistemu organu oziroma organizaciji, ki prevzame zadeve odpravljenega
organa oziroma organizacije, razen če je v aktu o prenehanju oziroma o
likvidaciji določeno, naj se del gradiva ali vse gradivo izroči arhivu.</p>
<p>15. člen</p>
<p>Arhiv strokovno obdeluje arhivsko gradivo tako, da ga ureja in tehnično
opremlja ter izdeluje pripomočke za uporabo in popise arhivskega gradiva.</p>
<p>Arhiv sodeluje pri izločanju nepotrebnih delov registra tur nega gradiva
organov in organizacij po postopku, ki ga določajo posebni predpisi.</p>
<p>16. člen</p>
<p>Imetnik mora vzdrževati arhivsko in registraturno gradivo v urejenem stanju.</p>
<p>17. člen</p>
<p>Materialno varstvo arhivskega in registraturnega gradiva izvajajo arhivi
in drugi imetniki po posebnih predpisih (51. člen).</p>
<p>18. člen</p>
<p>Če arhiv ugotovi, da arhivskega ali registraturnega gradiva njegov
imetnik ne vzdržuje in da ga materialno ne varuje skladno s 16. in 17.
členom tega zakona, določi imetniku rok, v katerem mora pomanjkljivosti
odpraviti. Če po preteku roka pomanjkljivosti niso odpravljene, lahko
arhiv gradivo na imetnikove stroške uredi ali pa mu ga začasno odvzame,
dokler imetnik ne zagotovi pravilnega varstva.</p>
<p>19. člen</p>
<p>Arhivsko in registraturno gradivo je dovoljeno odnesti ali odpeljati v
tujino le, če to dovoli republiški upravni organ, pristojen za prosveto
in kulturo; pred izdajo dovoljenja mora dobiti mnenje pristojnega arhiva.</p>
<p>20. člen</p>
<p>Arhivsko gradivo v arhivih je dostopno javnosti, razen če posebni
predpisi za posebno gradivo ne določajo drugače.</p>
<p>Način in pogoje za uporabo arhivskega gradiva določajo s svojimi
splošnimi akti v skladu z zakonom posamezni arhivi oziroma druge
organizacije, ki so upravičene, da opravljajo tudi službo varstva
arhivskega gradiva.</p>
<p>21. člen</p>
<p>Civilne pravne osebe, ki imajo arhivsko gradivo, so dolžne dovoliti
arhivu in drugim zainteresiranim organizacijam, organom in posameznikom,
ki jih pooblasti arhiv, da uporabljajo to gradivo v znanstvene in v
druge podobne namene.</p>
<p>Posamezniki, ki imajo arhivsko gradivo, morajo dovoliti arhivu, da ga
mehanično reproducira za znanstveno in strokovno obdelavo.</p>
<p>22. člen</p>
<p>Arhivsko gradivo se lahko izposoja v tujino v skladu z mednarodnimi
pogodbami in po načelih vzajemnosti.</p>
<p>III. Arhivi</p>
<p>23. člen</p>
<p>Arhivi so zavodi.</p>
<p>24. člen</p>
<p>Občina skrbi, da se opravlja služba varstva arhivskega gradiva na njenem
območju. Za opravljanje te naloge ustanovi občinska skupščina arhiv ali
pa ustanovi več občinskih skupščin skupen arhiv; občinska skupščina
lahko tudi pooblasti arhiv v drugi občini, da opravlja naloge arhiva na
njenem območju.</p>
<p>Dokler občinska skupščina ne organizira službe varstva arhivskega
gradiva po prejšnjem odstavku, opravlja to službo za njeno območje in na
njene stroške Arhiv Slovenije, ki lahko sporazumno z občinsko skupščino
poveri opravljanje posameznih nalog službe varstva tudi drugemu arhivu,
zavodu ali organu.</p>
<p>Arhiv Slovenije ustanovi Skupščina SR Slovenije.</p>
<p>25. člen</p>
<p>Arhiv se ustanovi, če je zadosti arhivskega gradiva, če je zagotovljeno
strokovno osebje, če so zagotovljeni ustrezni skladiščni in delovni
prostori, tehnična oprema in finančna sredstva za delo arhiva.</p>
<p>Ustanovitelj si mora pred ustanovitvijo arhiva priskrbeti mnenje
Skupnosti arhivov Slovenije o tem, ali so izpolnjeni pogoji iz
prejšnjega odstavka.</p>
<p>26. člen</p>
<p>Arhiv evidentirajo, zbirajo, strokovno obdelujejo, vzdržujejo in dajejo
v uporabo arhivsko in registraturno gradivo ter opravljajo druge naloge,
ki so po zakonu v njihovem delovnem področju.</p>
<p>Arhivi izdajajo prepise dokumentov in potrdila na podlagi dokumentov,
opravljajo znanstveno-raziskovalne in kulturno-prosvetne naloge, ki so v
zvezi z njihovim arhivskim in registraturnim gradivom ali ki so jim dane
z aktom o ustanovitvi ali s statutom.</p>
<p>27. člen</p>
<p>Pri izvrševanju svojih nalog v zvezi z varstvom arhivskega gradiva
arhivi sodelujejo z državnimi organi, z organi za spomeniško varstvo, z
znanstvenimi zavodi, z organizacijami arhivarjev in zgodovinarjev in z
drugimi zainteresiranimi organizacijami, opirajo pa se tudi na
sodelovanje občanov.</p>
<p>28. člen</p>
<p>Arhiv, ki je ustanovljen za območje ene ali več občin, opravlja službo
varstva arhivskega oziroma registraturnega gradiva za vse organe in
organizacije, ki imajo sedež na območju arhiva, razen za gradivo, ki ima
pomen za republiko.</p>
<p>29. člen</p>
<p>Za arhivsko in registraturno gradivo, ki ima pomen za republiko,
opravlja službo varstva Arhiv Slovenije.</p>
<p>Za arhivsko oziroma registraturno gradivo, ki ima pomen za republiko, se
šteje zlasti gradivo:</p>
<p>— republiških organov;</p>
<p>— državnih in samoupravnih organov, ki so imeli sedež na območju SR
Slovenije in so po vsakokratni državnopravni ureditvi veljali za organe
na stopnji dežele oziroma za organe na podobni ali višji stopnji;</p>
<p>— organov družbeno-političnih in drugih organizacij, ki po svojih
pravilih oziroma statutih delujejo za območje republike;</p>
<p>— organov prejšnjih političnih in drugih organizacij, ki so po svojih
pravilih delovali za območje Slovenije ali nekdanjih dežel;</p>
<p>— zavodov, ki jim statuti oziroma pravila določajo opravljanje vodilnih
nalog v razvoju nacionalne kulture;</p>
<p>— osrednjih organov društev ali zvez društev, ki so po pravilih ali
dejansko opravljali oziroma opravljajo vodilne naloge v razvoju
nacionalne kulture.</p>
<p>30. člen</p>
<p>Arhiv Slovenije vodi evidenco arhivskega gradiva za območje Slovenije.</p>
<p>31. člen</p>
<p>Če arhiv preneha z delom, se z aktom o prenehanju določi, kateri drug
arhiv prevzame njegovo arhivsko in registraturno gradivo.</p>
<p>32. člen</p>
<p>Republiški upravni organ za narodno obrambo, upravni organi za notranje
zadeve ter Centralni komite Zveze komunistov Slovenije samostojno
opravljajo službo varstva arhivskega in registraturnega gradiva, ki je
nastalo v njihovem delovnem področju.</p>
<p>Če organi iz prejšnjega odstavka izročijo arhivsko gradivo arhivom ali
pa ga prepustijo v proučevanje kakšni drugi zainteresirani organizaciji,
določijo, pod katerimi pogoji se sme gradivo uporabljati.</p>
<p>33. člen</p>
<p>Zavodi, ki proučujejo zgodovino delavskega gibanja in ljudske
revolucije, opravljajo službo varstva za arhivsko gradivo, ki ga sami
hranijo ali ki ga imajo društva in posamezniki in po izvoru sodi v
njihovo delovno področje. Ti zavodi določijo tudi pogoje za uporabo tega
gradiva.</p>
<p>Evidenco gradiva iz prednjega odstavka vodi pristojni arhiv.</p>
<p>34. člen</p>
<p>Arhiv lahko zaupa posameznim organom in organizacijam določene. vrste
arhivskega ali registraturnega gradiva in opravljanje posameznih nalog v
zvezi z njim ter hkrati določi tudi pogoje za uporabljanje tega gradiva.
Če arhiv ugotovi, da ti organi in organizacije ne izpolnjujejo pogojev,
pod katerimi jim je arhivsko ali registraturno gradivo zaupano, jim ga
lahko odvzame oziroma ukrepa po 18. členu tega zakona.</p>
<p>Civilne pravne osebe, društva in posamezniki hranijo arhivsko gradivo,
ki je njihova lastnina, kolikor ga ne zaupajo arhivu.</p>
<p>35. člen</p>
<p>Arhiv upravljajo člani delovne skupnosti neposredno in po organih,
katerim poverijo določene funkcije upravljanja.</p>
<p>Organi upravljanja arhiva so: svet, upravni odbor in ravnatelj.</p>
<p>36. člen</p>
<p>Svet sestavljajo člani, ki jih izvoli delovna skupnost arhiva iz svoje
srede, ter predstavniki družbene skupnosti.</p>
<p>Z aktom o ustanovitvi arhiva se določi, kateri organ in organizacije
delegirajo predstavnike družbene skupnosti v svet in koliko jih delegirajo.</p>
<p>Statut arhiva določa število članov sveta in koliko članov sveta izvoli
delovna skupnost.</p>
<p>V svetu število predstavnikov družbene skupnosti ne more biti večje od
polovice vseh članov tega organa.</p>
<p>37. člen</p>
<p>Svet izvoli predsednika izmed tistih članov, ki jih je izvolila delovna
skupnost.</p>
<p>38. člen</p>
<p>Predstavniki družbene skupnosti v svetu soodločajo o sprejemanju
statuta, finančnega načrta in zaključnega računa, o imenovanju
ravnatelja, o statusnih spremembah arhiva ter o nastopu in prenehanju
dela delavcev na vodilnih delovnih mestih, določenih v statutu ali v
drugem splošnem aktu arhiva, ter o drugih zadevah, za katere je tako
določeno v statutu arhiva.</p>
<p>39. člen</p>
<p>V arhivu z manjšim številom članov delovne skupnosti opravlja funkcije
sveta neposredno celotna delovna skupnost; v takem primeru soodločajo v
zadevah posebnega družbenega pomena predstavniki družbene skupnosti
skupno s člani delovne skupnosti arhiva kot enotno delo ali pa kot člani
posebnega organa, ki ga sestavljajo samo predstavniki družbene
skupnosti. Statut arhiva določi obliko sodelovanja predstavnikov
družbene skupnosti.</p>
<p>Če predstavniki družbene skupnosti sestavljajo poseben organ, odloča ta
organ samostojno. Sklepi o vprašanjih, o katerih soodločajo predstavniki
družbene skupnosti in delovna skupnost arhiva, so veljavni, če so
sprejeti v obeh organih.</p>
<p>40. člen</p>
<p>Upravni odbor odloča o poslovanju arhiva, pripravlja gradivo in poročila
za svet, predlaga svetu splošne akte, finančni načrt in zaključni račun
arhiva, skrbi za izvrševanje sklepov sveta ter opravlja druge zadeve,
določene z zakonom in s statutom arhiva.</p>
<p>41. člen</p>
<p>Upravni odbor arhiva sestavljajo člani, ki jih izmed članov delovne
skupnosti izvoli svet oziroma delovna skupnost arhiva, če sama opravlja
funkcije sveta. Predstavniki družbene skupnosti ne morejo sodelovati pri
volitvah upravnega odbora.</p>
<p>Ravnatelj arhiva je član upravnega odbora po svojem položaju, ne more pa
biti njegov predsednik.</p>
<p>Statut arhiva določa, koliko članov ima upravni odbor arhiva.</p>
<p>Delovna skupnost arhiva z manjšim številom članov opravlja neposredno
tudi funkcijo upravnega odbora.</p>
<p>42. člen</p>
<p>Ravnatelj arhiva organizira in vodi delo arhiva, predstavlja arhiv,
izvršuje sklepe sveta in upravnega odbora ter opravlja druge zadeve, ki
so mu dane z zakonom in s statutom arhiva.</p>
<p>43. člen</p>
<p>Za ravnatelja je lahko imenovan, kdor izpolnjuje pogoje glede strokovne
izobrazbe in prakse ter druge pogoje, ki so določeni s statutom arhiva.</p>
<p>44. člen</p>
<p>Ravnatelj ne more biti član sveta, udeležuje pa se njegovih sej in na
njih sodeluje.</p>
<p>45. člen</p>
<p>Zakonitost dela arhiva nadzoruje pristojni občinski upravni organ
občine, na katerem območju je arhiv.</p>
<p>46. člen</p>
<p>Za pospeševanje in koordinacijo svoje dejavnosti, medsebojno sodelovanje
in obravnavanje vprašanj, ki so skupnega pomena, se arhivi združujejo v
Skupnost arhivov Slovenije.</p>
<p>Skupnost arhivov Slovenije zlasti:</p>
<p>— koordinira delo arhivov na območju SR Slovenije in sodeluje z
arhivsko službo drugih republik in Arhiva Jugoslavije;</p>
<p>— daje predloge občinskim skupščinam za organizacijo arhivskega omrežja;</p>
<p>— daje mnenja in predloge organom in organizacijam, ki se ukvarjajo z
varstvom arhivskega gradiva;</p>
<p>— organizira skupne akcije in skupne službe arhivov;</p>
<p>— organizira medsebojno strokovno pomoč arhivov;</p>
<p>— skrbi za napredek arhivske službe zlasti s strokovnim izpopolnjevanjem
arhivskih kadrov in z izdajanjem strokovne literature;</p>
<p>—■ izdaja vodnike po arhivih, popise in druge preglede arhivskega gradiva;</p>
<p>— evidentira arhivsko gradivo v tujini, ki zadeva Slovenijo in Slovence;</p>
<p>— vodi razvid nad stiki slovenskih arhivov s tujino in jih usmerja
skladno z meddržavnimi pogodbami.</p>
<p>Člani Skupnosti arhivov Slovenije so tudi organi, organizacije in zavodi
iz 32. in 33. člena tega zakona. Skupnost arhivov lahko sprejme kot
svoje člane tudi druge pomembne imetnike arhivskega gradiva.</p>
<p>Statut Skupnosti arhivov Slovenije se predloži, preden je dokončno
sprejet, v obravnavanje Skupščini SR Slovenije.</p>
<p>IV. Kazenske določbe</p>
<p>47. člen</p>
<p>Kdor uniči ali prikriva arhivsko gradivo, ga napravi neuporabnega ali ga
brez poprejšnjega dovoljenja pristojnega državnega organa spravi v
tujino, se kaznuje z zaporom ali s strogim zaporom do petih let.</p>
<p>48. člen</p>
<p>Družbena pravna oseba se kaznuje za prekršek z denarno kaznijo do 2000
novih dinarjev:</p>
<p>1. če ne priglasi arhivu arhivskega in registraturnega gradiva (9. člen);</p>
<p>2. če onemogoči popis arhivskega in registraturnega gradiva ali če ne da
arhivu podatkov, ki jih arhiv potrebuje za svojo evidenco, ali če ne
dovoli arhivu, da ugotovi, kako se hrani arhivsko in registraturno
gradivo (9. člen);</p>
<p>3. če ne izroči v dogovorjenem oziroma predpisanem roku arhivu
arhivskega gradiva (10. člen).</p>
<p>Z denarno kaznijo do 200 novih dinarjev se kaznuje tudi odgovorna oseba
delovne ali druge organizacije ali druge pravne osebe, ki stori kakšno
dejanje iz prejšnjega odstavka.</p>
<p>49. člen</p>
<p>Z denarno kaznijo do 2000 novih dinarjev se kaznuje za prekršek civilna
pravna osebe, če ne dovoli arhivu in drugim zainteresiranim
organizacijam, organom in posameznikom, ki jih pooblasti arhiv, da
uporabljajo arhivsko gradivo v znanstvene in v druge podobne namene
(prvi odstavek 21. člena).</p>
<p>Z denarno kaznijo do 200 novih dinarjev se kaznuje tudi odgovorna oseba
civilne pravne osebe, ki stori dejanje iz prejšnjega odstavka.</p>
<p>Z denarno kaznijo do 200 novih dinarjev se kaznuje za prekršek
posameznik, če ne dovoli, da arhiv mehanično reproducira arhivsko
gradivo za znanstveno in strokovno obdelavo (drugi odstavek 21. člena).</p>
<p>V. Prehodne in končne določbe</p>
<p>50. člen</p>
<p>Državni arhiv SR Slovenije nadaljuje delo kot zavod pod imenom: Arhiv
Slovenije.</p>
<p>Ravnatelja arhiva Slovenije imenuje Izvršni svet Skupščine SR Slovenije
na predlog sveta delovne skupnosti. Pri dajanju predloga predstavniki
družbene skupnosti ne sodelujejo.</p>
<p>V svet Arhiva Slovenije imenujejo po enega člana: Izvršni svet Skupščine
SR Slovenije, Slovenska akademija znanosti in umetnosti, Zgodovinsko
društvo za Slovenijo in Univerza v Ljubljani.</p>
<p>51. člen</p>
<p>Republiški sekretar za prosveto in kulturo izda navodila o evidentiranju
arhivskega in registraturnega gradiva, o odbiranju arhivskega gradiva iz
registraturnega gradiva, o načinu urejevanja arhivskega gradiva v
arhivih ter o izvajanju materialnega varstva arhivskega in
registraturnega gradiva.</p>
<p>52. člen</p>
<p>Arhivi morajo prilagoditi svoje poslovanje določbam tega zakona v šestih
mesecih od dneva, ko začne veljati ta zakon, in urediti svoja razmerja
do sedanjih imetnikov po 34. členu tega zakona v enem letu.</p>
<p>✓</p>
<p>53. člen</p>
<p>Ta zakon začne veljati osmi dan po objavi v »Uradnem listu SRS«.</p>
<p>OBRAZLOŽITEV</p>
<p>I</p>
<p>Četudi smo po osvoboditvi dosegli na področju varstva arhivskega gradiva
znatne uspehe, postavlja vsestranski razmah našega gospodarskega in
družbenega življenja pred organe in organizacije na eni strani ter pred
arhive oziroma arhivske zavode na drugi strani na omenjenem področju
čedalje večje naloge. Arhivsko gradivo se danes često po nepotrebnem
kopiči, postaja ovira pri delu, prihaja s tem v neuporabno stanje in
njegovi odvečni deli ne odhajajo v industrijsko predelavo, ponekod pa se
gradivo nekritično uničuje počez in brez strokovne izbire. Z
nedostopnostjo na eni strani in z uničevanjem na drugi strani pa so
prizadeti ne le upravičeni interesi občanov, marveč nastaja tudi
skupnosti gmotna škoda, saj uničevanje zajema celo gradbene načrte
obstoječih zgradb, potrebne za njihovo adaptacijo, zajema dokumentacijo
za premoženjskopravne zahtevke nasproti inozemstvu, elaborate in
meritve, ki jih je treba potem na novo izdelati, razne študije in
analize, ki so praktično in študijsko potrebne, itd. S tem pa nastaja
neocenljiva škoda tudi za dokumentacijo našega socialističnega razvoja
na sploh. Iz tega izhaja, da se obseg nalog varstva arhivskega gradiva
stalno veča in da je ustrezna ureditev tega varstva vedno bolj nujna.</p>
<p>Način urejevanja nastajajočega gradiva je bil že v času NOB in ves čas
po osvoboditvi predmet pozornosti s strani organov, ki jim je bila
poverjena ta skrb. Vendar pa se je ta skrb po osvoboditvi omejevala
predvsem na gradivo državnih organov in skoraj ni posegala v gradivo
gospodarskega zbora, in sicer zato, ker je pri gospodarskih
organizacijah teže dosegljiva enotna ureditev arhivskega gradiva.</p>
<p>Med bistvene naloge službe varstva arhivskega gradiva sodi evidentiranje
arhivskega in registraturnega gradiva, odbiranje arhivskega gradiva iz
registra turnega gradiva, nastalega pri ustavarjalcih takega gradiva,
ter skrb, da se omogoči redno pretakanje gradiva iz operative v arhive
oziroma arhivske zavode, kjer se le-to hrani, strokovno obdela in
usposobi za znanstveno in drugo uporabo. Pogoj za redno opravljanje teh
nalog pa je, da sami ustvarjalci arhivskega gradiva že pri njegovem
nastajanju hranijo in urejajo gradivo na primeren, čeprav le za tekoče
zadeve praktičen način.</p>
<p>II</p>
<p>Na območju SR Slovenije samostojno opravljajo danes službo varstva
arhivskega gradiva poleg Državnega arhiva SR Slovenije še naslednji
lokalni oziroma regionalni arhivi: Mestni arhiv Ljubljana, Pokrajinski
arhiv Maribor, Zgodovinski arhiv Celje, Mestni arhiv Koper, Mestni arhiv
Piran in Zgodovinski arhiv Ptuj. Državni arhiv SR Slovenije je imel do
sedaj značaj republiškega upravnega organa, drugi samostojni arhivi pa
so veljali za zavode s področja kulture.</p>
<p>Državni arhiv SR Slovenije je bil ustanovljen leta 1954 pod imenom
Osrednji državni arhiv Slovenije in je pristojen za vse gradivo, ki ima
po svojem izvoru pomen za republiko.</p>
<p>Ljubljanski mestni arhiv je nekaj časa opravljal svojo funkcijo tudi za
občine, ki jih je zajemal bivši ljubljanski okraj, od leta 1955 dalje pa
se je</p>
<p>28</p>
<p>začel omejevati zopet le na ožje mestno območje. Na območju bivšega
okraja Ljubljana pa delujeta tudi arhiv pri muzeju v Škofji Loki za
območje te občine ter arhiv v okviru muzeja v Novem mestu.</p>
<p>Pokrajinski arhiv Maribor deluje za območje celotnega bivšega okraja
Maribor z izjemo občin Ptuj in Ormož, ki imata svoj arhiv v Ptuju.</p>
<p>Zgodovinski arhiv Celje opravlja svojo funkcijo za vse občine, ki jih je
zajemal bivši celjski okraj.</p>
<p>Mestni arhiv Koper opravlja arhivske naloge za območje bivšega koprskega
okraja, ki pa ne zajema prejšnjega goriškega okraja, za katerega območje
je nekaj arhivskega gradiva zbranega v goriškem muzeju. Svoj arhiv pa
razvija občina Idrija v okviru svojega muzeja. Samostojen arhiv ima tudi
mestna občina Piran.</p>
<p>Iz navedenega izhaja, da na območju SR Slovenije ni enotnega arhivskega
omrežja in da obstoječe omrežje ne pokriva popolnoma ozemlja Slovenije.
To velja zlasti za območje bivšega ljubljanskega okraja, deloma pa tudi
za območje bivšega koprskega okraja.</p>
<p>Varstvo arhivskega gradiva so do sedaj urejevali: odlok o zaščiti in
čuvanju kulturnih spomenikov in starin (Uradni list DFJ, št. 10-124/45),
odredba o začasnem zavarovanju arhivov (Uradni list FLRJ, št.
25-179/48), splošni zakon o državnih arhivih (Uradni list FLRJ, št.
12-115/50) in odločba o hrambi arhivskega materiala (Uradni list FLRJ,
št. 8-70/52). Vsi ti predpisi pa so zastareli. Zato je bil izdan nov
splošni zakon o arhivskem gradivu (Uradni list SFRJ, št. 48-665/64). Ker
se glede na določbo 120. člena zvezne ustave splošni zakon ne more
neposredno uporabljati, marveč je le podlaga za izdajo ustreznega
zakona, je bil sestavljen predlog republiškega zakona o arhivskem
gradivu in o arhivih, ki je prilagojen sedanjim rastočim potrebam
arhivske službe. Ta predlog zakona je bil izdelan po konzultaciji
strokovnjakov s področja arhivske službe, upoštevana pa so bila pri tem
tudi stališča in mnenja, ki jih je sprejel na seji dne 18. 12. 1964
Prosvetno-kulturni zbor Skupščine SRS h gradivu o stanju in problemih
arhivske službe v SR Slovenije. (Izvleček iz gradiva je priložen k tej
obrazložitvi.)</p>
<p>III</p>
<p>Prvo poglavjepredloga zakona obsega splošne določbe, ki:</p>
<p>— vsebujejo definicijo arhivskega gradiva (1. člen) in registraturnega
gradiva (3. člen);</p>
<p>— določajo, da se za varstvo arhivskega gradiva uporabljajo tudi
predpisi, ki veljajo za varstvo kulturnih spomenikov (2. člen);</p>
<p>— predvidevajo, da je služba varstva arhivskega gradiva posebnega
družbenega pomena in da se mora izvajati na vsem območju SR Slovenije
(5. člen).</p>
<p>Drugo poglavjepredloga pod naslovom »A rhivsko gradivo« obravnava
evidentiranje, pridobivanje, strokovno obdelavo ter vzdrževanje
arhivskega in registraturnega gradiva. V tej zvezi je treba posebej
omeniti določbo, ki predvideva, da je imetnik arhivskega gradiva dolžan
pristojnemu arhivu priglasiti gradivo in njegove spremembe ter mu dati
druge potrebne podatke, zlasti tudi omogočiti vpogled v gradivo (9.
člen). Pomembna je tudi določba, po kateri je treba arhivsko gradivo
izročiti arhivu v roku, ki ne sme biti krajši kot pet let in ne daljši
kot trideset let od nastanka arhivskega gradiva; v okviru teh rokov je
arhivom in imetnikom gradiva prepuščeno, da pogodbeno določijo čas
predaje (10. člen).</p>
<p>Ker ima varstvo arhivskega gradiva zlasti ta namen, da se omogoči
uporabljanje tega gradiva za znanstveno-raziskovalno delo, za potrebe
delovnih organizacij in posameznikov, določa 20. člen predloga, da mora
biti arhivsko gradivo v arhivih dostopno javnosti.</p>
<p>Tretje poglavjepredloga zakona pod naslovom »Arhivi« predvideva, da mora
občina skrbeti, da se opravlja rna njenem območju služba varstva
arhivskega gradiva. V ta namen ustanovi občinska skupščina arhiv ali pa
ustanovi več občinskih skuptščin skupen arhiv; občinska skupščina pa
lahko pooblasti tudi arhiv v drugi občini, da opravlja naloge arhiva na
njenem območju. Za arhivsko gradivo, ki ima pomen za republiko, opravlja
službo varstva Arhiv Slovenije, za ustanovitev le-tega pa je pristojna
Skupščina SR Slovenije (24. člen). Skladno s temeljnim zakonom o zavodih
se predvideva, da se arhiv ustanovi, če ima zadosti arhivskega gradiva,
če ima dovolj strokovnega osebja, ustrezne skladiščne in delovne
prostore ter potrebno tehnično opremo in če so mu zagotovljena tudi
zadostna finančna sredstva za delo (25. člena). Pred ustanovitvijo
arhiva pa si mora ustanovitelj priskrbeti mnenje Skupnosti arhivov
Slovenije o tem, ali so ti pogoji izpolnjeni.</p>
<p>Arhivi opravljajo službo varstva arhivskega oziroma registraturnega
gradiva za vse organe in organizacije, ki imajo svoj sedež na njihovem
območju, razen za arhivsko gradivo, ki ima pomen za republiko (28. člen).</p>
<p>Službo varstva arhivskega gradiva opravljajo načeloma arhivi. Od tega
načela pa predlog zakona odstopa pri republiškem upravnem organu za
narodno obrambo, upravnih organih za notranje zadeve ter Centralnemu
komiteju Zveze komunistov Slovenije, katerim prepušča, da povsem
samostojno opravljajo službo varstva arhivskega gradiva, ki je nastalo v
njihovem delovnem področju (32. člen). Nadaljnja izjema od navedenega
načela je predvidena tudi za zavode, ki proučujejo zgodovino delavskega
gibanja in ljudske revolucije; ti zavodi opravljajo službo varstva za
arhivsko gradivo, ki po izvoru sodi v njihovo delovno področje, vendar
pa je, evidenca gradiva teh zavodov pridržana pristojnim arhivom (33.
člen). Mimo tega se pooblaščajo arhivi, da lahko posamezne naloge
arhivskega varstva zaupajo določenim organom in organizacijam (34. člen).</p>
<p>Iz povedanega torej izhaja, da opravljajo poleg arhivov službo varstva
arhivskega gradiva z zakonom določeni organi in organizacije, in sicer
bodisi v celoti ali deloma, ter organi in organizacije, kolikor jim
službo zaupajo arhivi na podlagi zakonskega pooblastila.</p>
<p>Upravljanje arhivov kot zavodov urejuje predlog v skladu z določbami
temeljnega zakona o zavodih tako, kakor je to predpisano za podobne
kulturne zavode v SR Sloveniji (35. do 44. člen).</p>
<p>Skladno s splošnim zakonom o arhivskem gradivu se predvideva združevanje
arhivov v Skupnost arhivov Slovenije, katere naloga je, pospeševati in
koordinirati njihovo delo, podpirati medsebojno sodelovanje ter
obravnavati vprašanja, ki so skupnega pomena (46. člen).</p>
<p>Četrto poglavje predloga vsebuje sankcije proti kršilcem posameznih,
določb zakona,v prehodnih in končnih določbah pa se pooblašča republiški
sekretar za prosveto in kulturo, da izda navodila o evidentiranju
arhivskega in registraturnega gradiva, o odbiranju arhivskega gradiva in
registraturnega gradiva, o načinu urejevanja arhivskega gradiva v
arhivih ter o izvajanju materialnega varstva arhivskega in
registraturnega gradiva.</p>
<p>28*</p>
<p>IV</p>
<p>Izdatki za arhivsko službo obstoječih arhivskih zavodov so v letu 1964
znašali 157 937 000 din; od tega zneska je bilo porabljenih za
investicije 75 000 000 din (59 000 000 din je dobilo PTT podjetje kot
odškodnino za stavbo Državnega arhiva SR Slovenije), drugi izdatki pa so
znašali 82 900 000 din, v katerih so v glavnem zajeti prejemki za 41
arhivskih delavcev.</p>
<p>Pominimalnem programu,ki bi ga bilo treba izvesti po predlogu zakona, bi
že obstoječi arhivski zavodi pokrili vsa tista območja, ki še niso
vključena v "katerikoli arhivski zavod regionalnega ali lokalnega
značaja. Za izvedbo tega programa bi bilo potrebnih še 9 arhivskih
delavcev,, s čimer bi se povečali osebni izdatki za okrog 18 000 000 din.</p>
<p>Pomaksimalnem programu,ki naj bi ga izvedli v petih letih (do leta
1970). bi potrebovala arhivska služba za investicije (povečanje
kapacitet obstoječih arhivov):</p>
<p>— za bivši koprski okraj..........90 milijonov din</p>
<p>— za bivši ljubljanski okraj ........ 240 milijonov din</p>
<p>90 milijonov din 120 milijonov din 540 milijonov din</p>
<p>— za bivši celjski okraj .</p>
<p>— za bivši mariborski okraj Skupno za vso Slovenijo .</p>
<p>Hkrati bi morali ob postopnem izvajanju tega investicijskega programa
povečati število arhivskih delavcev še za 50; to bi povečalo izdatke za
okoli 100 000 000 din.</p>
<p> Če iz finančnih razlogov ne bi bilo mogoče izvesti maksimalnega
programa v petih letih, ni po zakonu nobene ovire za primerno
podaljšanje tega roka. Že po zakonu o državnih arhivih iz leta 1950
dejavnost in razvoj arhivske službe nista potekala v skladu z dejanskimi
potrebami, ker razpoložljiva sredstva niso omogočala širšega razvoja
arhivske službe. Tudi s tem zakonom se samo načelno ureja arhivska
služba v Sloveniji. Za izvajanje zakona v najširšem smislu niso potrebna
nikakršna pomembnejša dodatna materialna sredstva. Izboljšava v
kvaliteti dela, v mreži arhivov in v načinu hranjenja arhivskega gradiva
pa bo vsekakor odvisna od materialnih možnosti in zmogljivosti.
Uresničujemo jo lahko postopoma glede na razpoložljiva sredstva in z
namenom, da uresničimo predvideni maksimalni program. Zakon bi bil v
predloženi obliki koristen tudi tedaj, če ne bi povečevali dosedanjih
sredstev za arhivsko službo. Z ureditvijo in z razširitvijo delovnega
področja sedanjih arhivov bi breme za njihovo vzdrževanje enakomerneje
porazdelili na občine; celotna služba bi se medsebojno trdneje povezala,
pri svojem delu pa bi se opirala na konkretne predpise.</p>
<p>V</p>
<p>Predlog zakona je bil poslan v mnenje: Državnemu arhivu SR Slovenije,
Mestnemu arhivu Ljubljana, Pokrajinskemu arhivu Maribor, Zgodovinskemu
arhivu Ptuj, Zgodovinskemu arhivu Celje, Mestnemu arhivu Koper, Mestnemu
arhivu Piran, Inštitutu za zgodovino delavskega gibanja, Slovenski
akademiji znanosti in umetnosti. Filozofski fakulteti, Zavodu za
spomeniško varstvo SRS, Muzeju narodne osvoboditve Maribor,
Zgodovinskemu društvu za Slovenijo, Društvu arhivarjev Slovenije,
Republiškemu sekretariatu za narodno obrambo,</p>
<p>Republiškemu sekretariatu za notranje zadeve, Centralnemu komiteju ZKS
in Republiškemu odboru sindikata delavcev družbenih dejavnosti.</p>
<p>Pripombe, ki so jih dali Mestni arhiv Ljubljana, Društvo arhivarjev
Slovenije in Republiški sekretariat za notranje zadeve, so v predlogu
zakona upoštevane. Tudi pripomba Državnega arhiva SR Slovenije, da se
naj v zakonu predvidi, da imenuje glede na poseben pomen gradiva
ravnatelja Arhiva Slovenije Izvršni svet, je upoštevana v 50. členu
predloga zakona; pri vseh drugih republiških kulturnih zavodih namreč
imenujejo in razrešujejo ravnatelje Sveti zavodov. V predlogu zakona pa
se ni upoštevala pripomba Inštituta za zgodovino delavskega gibanja, da
naj bi se v 35. členu predloga navedli organi in organizacije, katerim
lahko arhiv zaupa arhivsko in registraturno gradivo ter opravljanje
posameznih nalog v zvezi z njim. Ker ne bi mogli biti izčrpno našteti
vsi organi in organizacije, še manj pa naloge, ki bi se jim zaupale, bi
bilo kakršnokoli naštevanje preozko in bi oteževalo uporabo navedenega
člena. Drugi organi in organizacije se s predlogom zakona strinjajo.</p>
<p>POROČILA</p>
<p>Zakonodajno-pravna komisija Skupščine SR Slovenije je na svoji seji dne
28. januarja 1966 obravnavala predlog zakona o arhivskem gradivu in o
arhivih, ki ga je Skupščini SR Slovenije predložil Izvršni svet.</p>
<p>Predlagani zakon je po mnenju komisije velikega pomena za ohranitev
gradiva o našem nacionalnem, kulturnem in zgodovinskem razvoju. Kljub
dosedanjim naporom arhivske službe varstvo arhivskega gradiva očitno ni
moglo dohajati vsestranskega razvoja in se je pomembno gradivo često
neurejeno kopičilo ali nekritično in brez strokovne ocene uničevalo, s
čimer se je nedvomno povzročala škoda. Predlagani zakon bo po mnenju
komisije omogočil — v okvirih materialnih možnosti — uspešnejše delo
arhivske službe ter pripomogel, da se arhivsko in registraturno gradivo
reši pred uničevanjem ter da se dokumentira in pravilno uredi.</p>
<p>Federacija je s splošnimi zakonom o arhivskem gradivu (Ur. l. SFRJ, št.
48/64) določila splošna načela za pravno urejanje področja varstva
arhivskega in registraturnega gradiva. Ker mora biti glede na določbo
120. člena ustave SFRJ republiški zakon v skladu z načeli, ki jih določa
splošni zakon, je komisija v podrobni obravnavi ugotavljala tudi
skladnost določil predlaganega republiškega zakona z načeli, izraženimi
v določbah navedenega splošnega zakona.</p>
<p>Pri obravnavi posameznih določb predloga zakona so bile predlagane
naslednje spremembe in dopolnitve:</p>
<p>K 1. členu: V tretji vrsti se beseda »dokumentirano« popravi tako, da se
glasi: »dokumentarno«, s čimer se popravlja očividna pismena napaka.</p>
<p>K 2. členu: Besedilo tretjega odstavka se spremeni in dopolni tako,
da se glasi: »Za arhivsko gradivo kot kulturni spomenik se uporabljajo
določbe tega zakona, primerno pa tudi predpisi o varstvu kulturnih
spomenikov.«</p>
<p>Po določbi 6. člena splošnega zakona o arhivskem gradivu je to gradivo
kulturni spomenik. Ker se splošni zakon neposredno ne uporablja, mora
omenjeno načelo posredno ali neposredno preiti v tekst republiškega
zakona, zaradi česar je treba besedilo tretjega odstavka 2. člena
predloga zakona dopolniti</p>
<p>tako, da se v njem, arhivsko gradivo opredeli kot kulturni spomenik. Ker
predpisi o varstvu kulturnih spomenikov glede arhivskega gradiva niso v
celoti uporabljivi (npr. o registraciji), je bilo treba določbo v tej
zvezi tako modificirati, da se določi le primerna uporaba predpisov o
varstvu kulturnih spomenikov.</p>
<p>K 3. členu: V šesti vrsti drugega odstavka se beseda »in« pred besedo
»dokler« nadomesti z besedo »ali«.</p>
<p>Sprememba je potrebna zaradi skladnosti z določbo 3. člena splošnega
zakona, ki v tej zvezi uporablja besedo »ali« zato, da ustrezne pogoje
opredeli alternativno. Republiški zakon bi tako postavljene zvezne
ureditve ne mogel spreminjati.</p>
<p>K 4. členu: V zadnji vrsti besedila se med besedi »evidentirano« in
»ali« vstavita besedi »ali registrirano«.</p>
<p>V 4. členu zakona predloga se prevzema vsebina načela 4. člena splošnega
zakona o arhivskem gradivu, vendar nepopolno. Ker gre za ureditev načela</p>
<p>O zavarovanju arhivskega in registraturnega gradiva, je po mnenju
komisije treba prevzeti vse elemente ustrezne določbe splošnega zakona.</p>
<p>K 7. členu: Besedilo drugega odstavka se spremeni tako, da se glasi:
»Če arhiv oceni, da v registraturnem gradivu organa ali organizacije ni
pričakovati arhivskega gradiva, odloči, da se služba varstva arhivskega
gradiva tam ne bo izvajala.«</p>
<p>Zavod ne bo mogel neposredno odločati o tem, ali se v konkretnem primeru
zakonska določba uporabi ali ne; pač pa lahko ugotovi, da v določenem
primeru arhivskega gradiva ni, zaradi česar ne bo na tisti zakon
raztegnil svojega delovanja.</p>
<p>K 9. členu: a) V prvem odstavku se besedilo »v republiki pa se
vodi republiška evidenca arhivskega gradiva« spremeni tako, da se glasi:
»Arhiv Slovenije pa vodi republiško evidenco arhivskega gradiva«;</p>
<p>b) V tretjem odstavku se vrstni red besed v prvem stavku preuredi tako,
da se besedilo tega stavka glasi: »Imetnik mora omogočiti arhivu, da na
kraju, kjer je registra turno gradivo, ugotovi pomen in obseg gradiva
ter razmere, v katerih gradivo hrani.«</p>
<p>Obe spremembi sta redakcijskega značaja in sta potrebni zaradi jasnosti
predlaganih določb in zboljšanja prvotnega besedila.</p>
<p>K 10. členu: V prvi vrsti se med besedi »Arhivsko« in »gradivo«
vstavita besedi »in registraturno«; v četrti vrsti pa se med besedi
»arhivskega« in »gradiva« vstavita besedi »oziroma registraturnega«.</p>
<p> I Spremembi sta potrebni zaradi skladnosti z vsebino načela, izraženo
v 15. členu splošnega zakona, ki v tej zvezi enako obravnava arhivsko in
registraturno gradivo.</p>
<p>K 12. členu: Besede »v civilni lastnini« se nadomestijo z besedilom »v
lasti občanov in civilnih pravnih oseb«.</p>
<p>Sprememba je redakcijskega značaja in je potrebna zaradi enotnosti
pravne terminologije.</p>
<p>K 13. členu: Začetno besedilo člena se spremeni tako, da se glasi:
»Kdor izroči arhivsko gradivo, mora arhivu dati svoje mnenje ...«</p>
<p>Sprememba je redakcijskega značaja in zboljšuje prvotno besedilo.</p>
<p>K 17. členu: Besedilo »po posebnih predpisih« (51. člen) se spremeni
take, da se glasi: »po predpisih, izdanih na podlagi 51. člena tega zakona«.</p>
<p>Sprememba je redakcijskega značaja in jasneje opredeli smisel predlagane
določbe.</p>
<p>K 19.členu: V drugi in tretji vrsti se besedilo »republiški upravni
organ, pristojen za prosveto in kulturo« nadomesti z besedami
»Republiški sekretariat za prosveto in kulturo«.</p>
<p>Republiški upravni organ, pristojen za zadeve z določenega področja, se
na splošno opredeljuje le v zveznem zakonu, v republiškem zakonu pa je
treba pristojni republiški upravni organ konkretizirati, se pravi,
označiti ga z nazivom, ki je določen z zakonom o organizaciji republiške
uprave SR Slovenije.</p>
<p>K 21. členu: V prvi vrsti drugega odstavka se beseda »Posamezniki«
nadomesti z besedo »Občani«.</p>
<p>Sprememba je redakcijskega značaja in je potrebna zaradi enotnosti
pravne terminologije.</p>
<p>K 22. členu: Besedilo člena se spremeni tako, da se glasi:
»Arhivsko gradivo se lahko izposoja v tujino samo z dovoljenjem
Republiškega sekretariata za prosveto in kulturo.«</p>
<p>Določba 22. člena, zakonskega predloga v prvotnem besedilu posega v
sfero urejanja odnosov s tujino, kar je po 160. členu ustave SFRJ v
izključni pristojnosti federacije. Zato je treba prvotno določbo
spremeniti tako, da se ta omeji le na vprašanje dovoljenja in organa, ki
to dovoljenje izda.</p>
<p>K 24. členu: V četrti vrsti prvega odstavka se podpičje med
besedama »arhiv« in »občinska« nadomesti s piko. Nadaljnje besedilo do
konca odstavka postane tretji stavek v tem odstavku.</p>
<p>Sprememba je redakcijskega značaja.</p>
<p>K 25. členu: Besedilo drugega odstavka se spremeni tako, da se
glasi: »Ustanovitelj arhiva iz prvega odstavka 24. člena tega zakona si
mora pred ustanovitvijo arhiva priskrbeti m,nenje Arhiva Slovenije o
tem, ali so izpolnjeni pogoji iz prejšnjega odstavka.«</p>
<p>Ker iz amandmaja, predlaganega k 46. členu zakonskega predloga izhaja,
da se s predlaganim zakonom ne more ustanoviti obvezno skupnost arhivov
Slovenije, temveč je odločitev o takem združevanju samoupravna pravica
prizadetih arhivskih zavodov, tudi v drugem odstavku 25. člena
zakonskega predloga ne more biti z republiškim zakonom vnaprej določena
taka skupnost, niti ji ni mogoče s takšnim zakonom dajati posameznih
pravic oziroma nalagati dolžnosti. Ker pa je predstavnik predlagatelja
zakona vztrajal na tem, da ustanovitelj arhiva dobi poprejšnje strokovno
mnenje, komisija predlaga, da se za izdajo mnenja kot najprimernejši
pooblasti Arhiv Slovenije; seveda pride to mnenje v poštev le v primeru,
ko občinska skupščina ustanavlja arhiv.</p>
<p>K 27. členu: V drugi vrsti se med besedi »arhivskega« in »gradiva«
vstavita besedi »in registraturnega«.</p>
<p>Dopolnitev je potrebna zaradi skladnosti z besedilom 13. člena splošnega
zakona o arhivskem gradivu.</p>
<p>K 29. členu: V besedilu predzadnje in zadnje alinee se besedi
»vodilnih« oziroma »vodilne« nadomestita z besedama »pomembnejših«
oziroma »pomembnejše«.</p>
<p>Izraz »vodilne naloge« v tej zvezi ne ustreza smislu predlagane določbe.
Predlagani termin je primernejši.</p>
<p>K 33. členu: V tretji vrsti se beseda »posamezniki« nadomesti z
besedo »občani«.</p>
<p>Sprememba je predlagana iz enakega razloga kot pri 21. členu.</p>
<p>K 34. členu: a) V prvi vrsti prvega odstavka se med besedi »lahko«
in »zaupa« vstavita besedi »s pogodbo«.</p>
<p>Glede na vsebino določbe prvega odstavka je potrebno odnose med arhivom
in posameznim organom oziroma organizacijo urejati s pogodbo, kar je
treba tudi povedati;</p>
<p>b) začetek besedila drugega odstavka se redakcijsko spremeni tako, da se
glasi: »Društva, občani in civilne pravne osebe hranijo...«.</p>
<p>K 38. členu: Doda se nov drugi odstavek z besedilom: »Predstavniki
družbene skupnosti ne morejo soodločati o vprašanju organizacije dela, o
delitvi dohodka ter o medsebojnih delovnih razmerjih, razen glede
delavcev na vodilnih delovnih mestih (prvi odstavek).«</p>
<p>Glede na določbo:, po kateri se lahko poleg zadev, navedenih v tem členu
zakonskega predloga, s statutom arhiva določijo še druge zadeve, o
katerih soodločajo predstavniki družbene skupnosti, je treba dodati še
omejitveno določbo o temi, v katerih zadevah predstavniki družbene
skupnosti v svetu arhiva ne morejo soodločati. Komisija predlaga to
dopolnitev z besedilom novega drugega odstavka, ki je v skladu z določbo
38. člena temeljnega zakona o zavodih (Ur. l. SFRJ, št. 5/65).</p>
<p>K 45. členu : Doda se nov drugi odstavek z besedilom: »Zakonitost dela
Arhiva Slovenije nadzoruje Republiški sekretariat za prosveto in kulturo.«</p>
<p>Glede na značaj Arhiva Slovenije kot osrednjega zavoda ter v zvezi z
določbo 50. člena zakonskega predloga, po kateri ravnatelja tega arhiva
imenuje Izvršni svet Skupščine SRS, je po mnenju komisije potrebno
ustrezno temu urediti tudi vprašanje upravnega organa, ki naj nadzoruje
zakonitost dela Arhiva Slovenije.</p>
<p>K 46. členu: Besedilo prvega odstavka se spremeni tako, da se
glasi: »Za pospeševanje in koordinacijo svoje dejavnosti, medsebojno
sodelovanje in obravnavanje vprašanj, ki so skupnega pomena, se arhivi
lahko združujejo v skupnosti.«</p>
<p>Nadaljnje besedilo (drugi, tretji in četrti odstavek) se črta.</p>
<p>Po določbi drugega odstavka 33. člena temeljnega zakona o zavodih (Ur.
1. SFRJ, št. 5/65) je mogoče obvezno združevati posamezne vrste zavodov
v skupnosti le na podlagi zveznega zakona. V tem primeru pa splošni
zakon o arhivskem: gradivu v 12. členu določa le, da se arhivi »lahko«
združujejo v skupnosti, s čimer splošni režim glede združevanja ni
spremenjen. Odločitev o združevanju je torej prepuščena arhivom samim.</p>
<p>Glede na to komisija predlaga tako spremembo besedila prvega odstavka</p>
<p>46. člena zakonskega predloga, po kateri se odločanje o združevanju v
skupnosti prepušča arhivom. Ker bi ob morebitni ustanovitvi skupnosti
arhivi morali sami določati tudi njeno sestavo in naloge, je treba
črtati besedilo drugega, tretjega in četrtega odstavka.</p>
<p>K 47. členu : Besedilo člena se črta.</p>
<p>Kazenska določba v 47. členu zakonskega predloga je v celoti enaka
določbi iz 264. a člena kazenskega zakonika (Ur. l. SFRJ, št. 15/65).
Ker spada kazenski zakonik po 161. členu ustave SFRJ v zakonodajno
pristojnost federacije in ima značaj popolnega zakona, republiški zakon
ne more urejati vprašanj, ki so v kazenskem zakoniku že urejena. Zato je
treba celotno besedilo</p>
<p>47. člena zakonskega predloga črtati.</p>
<p>K 50. členu: V drugem odstavku se črta besedilo: »Pri dajanju
predloga predstavniki družbene skupnosti ne sodelujejo«.</p>
<p>Iz določbe prvega stavka drugega odstavka tega člena izhaja, da predlog
za imenovanje ravnatelja Arhiva Slovenije daje svet delovne skupnosti in
ne svet zavoda. Zato je odveč določba o izvzem,anju predstavnikov
družbene skupnosti pri določanju predloga, saj ti soodločajo le v svetu
zavoda. Določba o predstavnikih družbene skupnosti je v tej zvezi
nepotrebna in bi lahko povzročala le nejasnosti", zato naj se črta.</p>
<p>K 51. členu: V četrti vrsti se besedi »o izvajanju« nadomestita z
besedami »o načinu izvajanja«; na koncu odstavka pa se za besedo
»gradiva« doda: »(6. člen)«.</p>
<p>Pooblastilo republiškemu sekretarju za prosveto in kulturo za izdajo
navodila o izvajanju materialnega varstva arhivskega in registraturnega
gradiva je treba precizirati tako, da gre za navodila (kot normativni
akt) o načinu izdajanja materialnega varstva, torej za tehnični predpis
v smislu drugega odstavka 197. člena ustave SR Slovenije.</p>
<p>Predstavnik Izvršnega sveta se je s predlaganimi spremembami in
dopolnitvami k 1, 3., 4, 7, 9., 10., 12, 13, 17, 19, 21, 24, 27, 33, 34,
45, 47, 50. in 51. členu zakonskega predloga strinjal in so tako postale
sestavni del zakonskega predloga. Izjavo glede amandmajev k 2, 22, 25,
29, 38. in 46. členu zakonskega predloga pa si je pridržal.</p>
<p>Zakonodajno-pravna komisija Skupščine SR Slovenije meni, da je predlog
zakona s predlaganimi spremembami in dopolnitvami v skladu z ustavo in s
pravnim sistemom ter predlaga, da ga pristojna zbora Skupščine SR
Slovenije sprejmeta.</p>
<p>Št.: 63-15/66 Ljubljana, 28. 1. 1966</p>
<p>Odbor za prosveto in kulturo Republiškega zbora je na skupni seji z
odborom za proučevanje zakonskih in drugih predlogov
Prosvetno-kulturnega zbora, dne 2. februarja 1066 obravnaval predlog
zakona o arhivskem gradivu in o arhivih, ki ga je predložil Skupščini SR
Slovenije v obravnavo Izvršni svet Skupščine SR Slovenije.</p>
<p>Odbor je v načelni razpravi ugotovil, da bo predlagani zakon prispeval k
nadaljnjemu izboljšanju in razvoju arhivske službe in pripomogel, da se
arhivsko in registraturno gradivo zavaruje pred uničevanjem in da ga
dokumentira in pravilno uredi.</p>
<p>Zakonski predlog razširja arhivsko varstvo tudi na tisti del gradiva, ki
ga ustvarjajo delovne organizacije in do sedaj arhivsko ni bil zajet, je
pa posebnega pomena za arhive. S tem, da je skrb za to registraturno
gradivo poverjena arhivskim zavodom, bo onemogočeno njegovo uničevanje
brez predhodne strokovne izbire, kakor tudi kopičenje nepotrebnih
dokumentov. Člani odbora so se strinjali predvsem z določilom, da mora
registraturno gradivo priti v arhiv v urejenem stanju.</p>
<p>V podrobni obravnavi besedila zakonskega predloga je odbor sprejel
naslednje spreminjevalne in dopolnilne predloge:</p>
<p>K 9. členu: Na koncu spremenjenega besedila prvega odstavka se črta
»pika« in doda besedilo:</p>
<p>»in evidentira arhivsko gradivo v tujini, ki zadeva Slovenijo in Slovence.«.</p>
<p>Ker je besedilo drugega odstavka 46. člena glede na amandma
zakonodajno-pravne komisije Skupščine SRS v celoti črtano, odbor pa je
bil mnenja, da je arhivsko gradijo v tujini, ki zadeva Slovenijo in
Slovence, treba evidentirati, je to nalogo poveril Arhivu Slovenije.</p>
<p>K 11. členu: Začetek besedila tega člena se spremeni tako, da se glasi:
»Arhivsko in registra turno gradivo, ki je v družbeni lastnini, se
izroči. S spremembo je treba določiti, da besedilo tega člena velja le
za tisto arhivsko in registraturno gradivo, ki je v družbeni lastnini."</p>
<p>K 12. členu: V spremenjenem besedilu 12. člena naj se črtata besedi: »in
registraturno«</p>
<p>Spremembo terja 3. člen predloženega zakona, po katerem registraturno
gradivo ne more biti v lasti občanov.</p>
<p>Dodajo se trije novi odstavki:</p>
<p>»Civilne pravne osebe in občani, ki so imetniki arhivskega gradiva,
morajo tako gradivo, če ga nameravajo prodati, ponuditi najprej naprodaj
arhivu.</p>
<p>Arhiv mora v 30 dneh od dneva, ko prejme ponudbo, sporočiti ponudniku,
ali ponudbo sprejme.</p>
<p>Če arhiv sporoči ponudniku, da nima namena izkoristiti svoje predkupne
pravice, oziroma če arhiv do preteka roka iz prejšnjega odstavka ne
izjavi, da sprejema ponudbo, lahko ponudnik proda arhivsko gradivo
drugemu, vendar ne za nižjo ceno in ne ž ugodnejšimi pogoji, kot jih je
ponudil arhivu.«.</p>
<p>Člani odbora so menili, da je treba vnesti v zakonsko besedilo tudi
določila o predkupni pravici arhivov, analogno kot to določajo zakon o
arhivu Jugoslavije in zakona o arhivskem gradivu SR Hrvatske in SR Bosne
in Hercegovine, kljub temu, da za predkupno pravico arhivov veljajo
določila zakona o varstvu kulturnih spomenikov.</p>
<p>K 13. členu: Začetek z amandmajem zakonodajno-pravne komisije Skupščine
SRS spremenjenega besedila se spremeni tako, da se glasi:</p>
<p>»Kdor izroči gradivo, mora arhivu dati svoje mnenje o tem, ...«. S
spremembo besedila je zajeto poleg arhivskega tudi registraturno
gradivo. K 19. členu : Besedilo tega člena se dopolni tako, da se glasi:
»Arhivsko in registraturno gradivo je dovoljeno odnesti, odpeljati ali
izposoditi v tujino le, ...«</p>
<p>Dopolnitev je redakcijskega značaja in z njo odpade besedilo
spremenjenega 22. člena.</p>
<p>K 22. členu: Člen se glede na dopolnitev 19. člena črta.</p>
<p>K 24. členu: V prvem in drugem odstavku tega člena se za besedo
»arhivskega« doda besedi »in registraturnega«.</p>
<p>Dopolnitev je potrebna glede na določilo 3. člena predloga zakona. K 25.
členu : Drugi odstavek tega člena se spremeni tako, da se glasi: »O tem,
ali so izpolnjeni pogoji iz prejšnjega odstavka, daje pred ustanovitvijo
arhiva Republiški sekretariat za prosveto in kulturo, na podlagi mnenja
Arhiva Slovenije, svoje soglasje.«</p>
<p>Samo mnenje Arhiva Slovenije, ki ga ustanovitelj ni dolžan upoštevati,
ne zagotavlja realizacije koncepta omrežja arhivskih zavodov na območju
SR Slovenije. Smotrno ustanavljanje arhivov lahko zagotavlja samo
Republiški sekretariat za prosveto in kulturo; zato je ustanovitev
arhiva vezana na njegovo soglasje.</p>
<p>K 30. členu : Besedilo tega člena se v celoti spremeni in se glasi:
»Arhiv Slovenije vodi razvid nad stiki slovenskih arhivov s tujino.« Ker
prvotno besedilo tega člena ponavlja določilo spremenjenega prvega
odstavka 9. člena, naj se v celoti črta. Nadomesti naj se z besedilom 9.
alinee</p>
<p>drugega odstavka 46. člena iz istih razlogov, kot je bilo dopolnjeno
besedilo prvega odstavka 9. člena.</p>
<p>K 36. členu: Besedilo četrtega odstavka tega člena se črta.</p>
<p>Določilo tega odstavka ne zagotavlja predstavnikom družbene skupnosti
istih pravic, kot jih imajo predstavniki delovne skupnosti, kadar skupno
odločajo o zadevah, naštetih v 38. členu. Njihovo dejansko soodločanje o
zadevah posebnega družbenega pomena je s številčno omejitvijo in s tem,
da ne glasujejo ločeno od predstavnikov delovne skupnosti, lahko
onemogočeno.</p>
<p>Zato člani odbora predlagajo, da se besedilo 39. člena v celoti spremeni
tako, da se glasi:</p>
<p>»39. člen</p>
<p>Za odločanje o zadevah iz 38. člena tega zakona je potrebno, da je na
seji sveta navzoča večina članov, ki jih voli delovna skupnost, in
večina predstavnikov družbene skupnosti.</p>
<p>Svet sklepa z večino glasov navzočih članov. »</p>
<p>39. a člen</p>
<p>Predstavniki družbene skupnosti glasujejo ločeno od članov sveta, ki jih
voli delovna skupnost, če to zahteva najmanj polovica navzočih
predstavnikov družbene skupnosti.</p>
<p>Kadar glasujejo predstavniki družbene skupnosti ločeno od članov sveta,
ki jih voli delovna skupnost, je sklep sprejet, če je zanj glasovala
večina teh predstavnikov in večina članov, ki jih voli delovna skupnost.</p>
<p>» 39. b člen</p>
<p>Če se pri odločanju ne more doseči soglasje med predstavniki družbene
skupnosti in člani sveta, ki jih voli delovna skupnost, se imenuje
skupna komisija in njej poveri, naj obravnava sporno vprašanje in
sestavi predlog za njegovo rešitev. V komisiji je enako število članov,
ki jih določijo predstavniki družbenih skupnosti in članov sveta, ki jih
voli delovna skupnost;</p>
<p>Če komisija ne doseže soglasja ali njen predlog na seji sveta ni
sprejet, se sestavi nova komisija, v katero določijo enako število
članov predstavnikov družbene skupnosti in člani sveta, ki jih voli
delovna skupnost, predsednika kom,isije pa določi ustanovitelj.</p>
<p>Sklep komisije iz drugega odstavka tega člena, ki ga sprejme komisija z
večino glasov svojih članov, je dokončen.</p>
<p>39. c člen</p>
<p>Določbe členov 39. do 39. b se smiselno uporabljajo tudi tedaj, če v
arhivu z manjšim številom delovne skupnosti opravlja funkcije sveta
celotna delovna skupnost.</p>
<p>39. člen *</p>
<p>Če predstavniki družbene skupnosti predstavljajo poseben organ, odloča
ta organ samostojno. Sklepi o vprašanjih, o katerih soodločajo
predstavniki družbene skupnosti in delovna skupnost arhiva, so veljavni,
če so sprejeti v obeh organih.</p>
<p>Če pri odločanju ni mogoče doseči soglasja med obema organoma, se
smiselno uporabi določba 39. b člena.«</p>
<p>K 46. členu : Odbor se ni v celoti strinjal z amandmajem
zakonodajno-pravne komisije in predlaga, da se zadnji odstavek tega
člena ne črta, ampak postane drugi odstavek.</p>
<p>V prvem odstavku naj se besedilo zaključi z besedami:</p>
<p>»združujejo v skupnost arhivov Slovenije.«</p>
<p>Sprememba je potrebna, ker po mnenju odbora ni pričakovati več skupnosti
arhivov na območju SR Slovenije.</p>
<p>K 50. členu : Zadnji odstavek se spremeni tako, da se glasi:</p>
<p>»V svet Arhiva Slovenije imenuje Izvršni svet šest članov predstavnikov
družbene skupnosti.«</p>
<p>Z navedenimi spreminjevalnimi in dopolnilnimi predlogi se je predstavnik
Izvršnega sveta strinjal, razen s predlogi za spremembe in dopolnitve
12., 25. in 39. člena predloga zakona, o katerih si je pridržal izjavo.</p>
<p>Odbor za prosveto in kulturo predlaga Republiškemu zboru, da sprejme
zakonski predlog z navedenimi spremembami in dopolnitvami.</p>
<p>Odbor je za svojega poročevalca na seji zbora določil Kristino Lovrenčič.</p>
<p>Št.: 63-15/66 Ljubljana, 4. 2. 1966</p>
<p>Odbor za proučevanje zakonskih in drugih predlogov Prosvetno-kulturnega
zbora je na skupni seji dne 2. februarja 1966 z odborom za prosveto in
kulturo Republiškega zbora obravnaval predlog zakona o arhivskem gradivu
in o arhivih, ki ga je v obravnavo predložil Izvršni svet. Predlog
zakona urejuje način varstva registraturnega in arhivskega gradiva,
določa pogoje za ustanovitev arhivskih zavodov ter vsebuje določila o
družbenem upravljanju arhivov.</p>
<p>V načelni razpravi so člani odbora ugotovili, da je pomembnost predloga
zakona predvsem v tem, da daje službi varstva arhivskega in
registraturnega gradiva posebni družbeni pomen. Ureditev, kakor jo
predvideva zakonski predlog, je prilagojena sedanjim potrebam arhivske
službe in bo prispevala k nadaljnjemu izboljšanju in razvoju te službe,
ne bo pa zahtevala večjih dodatnih sredstev.</p>
<p>Zakonski predlog razširja arhivsko varstvo tudi na tisti del gradiva, ki
ga ustvarjajo delovne organizacije in do sedaj arhivsko ni bil zajet, je
pa posebnega pomena za arhive. S tem, da je skrb za to registraturno
gradivo poverjena arhivskim zavodom, bo onemogočeno njegovo uničevanje
brez predhodne strokovne izbire, kakor tudi kopičenje nepotrebnih
dokumentov. Člani odbora so se strinjali predvsem z določilom, da mora
registraturno gradivo priti v arhiv v urejenem stanju.</p>
<p>V podrobni obravnavi zakonskega predloga je odbor sprejel k posameznim
členom naslednje spreminjevalne in dopolnilne predloge:</p>
<p>K 9. členu : Na koncu spremenjenega besedila prvega odstavka se črta
pika in doda besedilo: «</p>
<p>»in evidentira arhivsko gradivo v tujini, ki zadeva Slovenijo in Slovence«.</p>
<p>Ker je besedilo drugega odstavka 46. člena glede na amandma
zakonodajno-pravne komisije Skupščine SRS v celoti črtano, odbor pa je
bil mnenja, da je arhivsko gradivo v tujini, ki zadeva Slovenijo in
Slovence, treba evidentirati, je to nalogo poveril; Arhivu Slovenije.</p>
<p>K 11. členu: Začetek besedila tega člena se spremeni in se glasi:</p>
<p>»Arhivsko in registraturno gradivo, ki je v družbeni lastnini, se izroči...«</p>
<p>S spremembo je treba določiti, da besedilo tega člena velja le za tisto
arhivsko in registraturno gradivo, ki je v družbeni lastnini.</p>
<p>K 12. členu: V spremenjenem besedilu 12. člena naj se črtata besedi: »in
registraturno«.</p>
<p>Spremembo terja 3. člen predloženega zakona, po katerem registraturno
gradivo ne more biti v lasti občanov.</p>
<p>Dodajo se trije novi odstavki:</p>
<p>»Civilne pravne osebe in občani, ki so imetniki arhivskega gradiva,
morajo tako gradivo, če ga nameravajo prodati, ponuditi najprej naprodaj
arhivu.</p>
<p>Arhiv mora v 30 dneh od dneva, ko prejme ponudbo, sporočiti ponudniku,
ali ponudbo sprejema.</p>
<p>Če arhiv sporoči ponudniku, da nima namena izkoristiti svoje predkupne
pravice, oziroma če arhiv do preteka roka iz prejšnjega odstavka ne
izjavi, da sprejema ponudbo, lahko ponudnik proda arhivsko gradivo
drugemu, vendar ne za nižjo ceno in ne z ugodnejšimi pogoji, kot jih je
ponudil arhivu.«</p>
<p>Člani odbora so menili, da je treba vnesti v zakonsko besedilo tudi
določila o predkupni pravici arhivov, analogno kot to določajo zakon o
arhivu Jugoslavije in zakona o arhivskem gradivu SR Hrvatske in SR Bosne
in Hercegovine, kljub temu, da za predkupno pravico arhivov veljajo
določila zakona o varstvu kulturnih spomenikov.</p>
<p>K 13. členu: Začetek z amandmajem zakonodajno-pravne komisije Skupščine
SRS spremenjenega besedila se spremeni tako, da se glasi:</p>
<p>»Kdor izroči gradivo, mora arhivu dati svoje mnenje o tem,...«</p>
<p>S spremembo besedila je zajeto poleg arhivskega tudi registraturno gradivo.</p>
<p>K 19. členu : Besedilo tega člena se dopolni tako, da se glasi:</p>
<p>»Arhivsko in registraturno gradivo je dovoljeno odnesti, odpeljati ali
izposoditi v tujino le,. . .«</p>
<p>Dopolnitev je redakcijskega značaja in z njo odpade besedilo
spremenjenega 22. člena.</p>
<p>K 22. členu: Člen se glede na dopolnitev 19. člena črta.</p>
<p>K 24. členu: V prvem in drugem odstavku tega člena se za besedo
»arhivskega« doda besedi »in registraturnega«.</p>
<p>Dopolnitev je potrebna glede na določilo 3. člena predloga zakona o
arhivskem gradivu in o arhivih.</p>
<p>K 25. členu : Drugi odstavek tega člena se spremeni in se glasi:</p>
<p>»O tem, ali so izpolnjeni pogoji iz prejšnjega odstavka, daje pred
ustanovitvijo arhiva Republiški sekretariat za prosveto in kulturo, na
podlagi mnenja Arhiva Slovenije, svoje soglasje«.</p>
<p>Samo mnenje Arhiva Slovenije, ki ga ustanovitelj ni dolžan upoštevati,
ne zagotavlja realizacije koncepta omrežja arhivskih zavodov na območju
SR Slovenije. Smotrno ustanavljanje arhivov lahko zagotavlja samo
Republiški sekretariat za prosveto in kulturo; zato je ustanovitev
arhiva vezana na njegovo soglasje.</p>
<p>K 30. členu : Besedilo se v celoti spremeni in se glasi:</p>
<p>»Arhiv Slovenije vodi razvid nad stiki slovenskih arhivov s tujino.«</p>
<p>Ker prvotno besedilo tega člena ponavlja določilo spremenjenega prvega
odstavka 9. člena, naj se v celoti črta. Nadomesti naj se z besedilom 9.
alinee drugega odstavka 46. člena iz istih razlogov, kot je bilo
dopolnjeno besedilo prvega odstavka 9. člena.</p>
<p>K 36. členu: Besedilo odstavka tega člena se črta.</p>
<p>Določilo tega odstavka ne zagotavlja predstavnikom družbene skupnosti
istih pravic, kot jih imajo predstavniki delovne skupnosti, kadar skupno
odločajo o zadevah, naštetih v 38. členu. Njihovo dejansko soodločanje o
zadevah posebnega družbenega pomena je s številčno omejitvijo in s tem,
da ne glasujejo ločeno od predstavnikov delovne skupnosti, lahko
onemogočeno.</p>
<p>Zato člani odbora predlagajo, da se besedilo 39. člena v celoti
spremeni, tako da se glasi:</p>
<p>»39. člen</p>
<p>Za odločanje o zadevah iz 38. člena tega zakona je potrebno, da je na
seji sveta navzoča večina članov, ki jih voli delovna skupnost, in
večina predstavnikov družbene skupnosti.</p>
<p>Svet sklepa z večino glasov navzočih članov.</p>
<p>39. a člen</p>
<p>Predstavniki družbene skupnosti glasujejo ločeno od članov sveta, ki jih
voli delovna skupnost, če to zahteva najmanj polovica navzočih
predstavnikov družbene skupnosti.</p>
<p>Kadar glasujejo predstavniki družbene skupnosti ločeno od članov sveta,
ki jih voli delovna skupnost, je sklep sprejet, če je zanj glasovala
večina teh predstavnikov in večina članov, ki jih voli delovna skupnost.</p>
<p>39. b člen</p>
<p>Če se pri odločanju ne more doseči soglasje med predstavniki družbene
skupnosti in člani sveta, ki jih voli delovna skupnost, se imenuje
skupna komisija in njej poveri, naj obravnava sporno vprašanje in
sestavi predlog za njegovo rešitev. V komisiji je enako število članov,
ki jih določijo predstavniki družbenih skupnosti in članov sveta, ki jih
voli delovna skupnost.</p>
<p>Če komisija ne doseže soglasja ali njen predlog na seji sveta ni
sprejet, se sestavi nova komisija, v katero določijo enako število
članov predstavniki družbene skupnosti in člani sveta, ki jih voli
delovna skupnost, predsednika komisije pa določi ustanovitelj.</p>
<p>Sklep komisije iz drugega odstavka tega člena, ki ga sprejme komisija z
večino glasov svojih članov, je dokončen.</p>
<p>39. c člen</p>
<p>Določbe členov 3p. do 39. b se smiselno uporabljajo tudi tedaj, če v
arhivu z manjšim številom delovne skupnosti opravlja funkcije sveta
celotna delovna skupnost.</p>
<p>39. č člen</p>
<p>Če predstavniki družbene skupnosti predstavljajo poseben organ, odloča
ta organ samostojno. Sklepi o vprašanjih, o katerih soodločajo
predstavniki družbene skupnosti in delovna skupnost arhiva, so veljavni,
če so sprejeti v obeh organih.</p>
<p>Če pri odločanju ni mogoče doseči soglasja med obema organoma, se
smiselno uporabi določba 39. b člena.«</p>
<p>K 46. členu : Odbor se ni v celoti strinjal z amandmajem
zakonodajno-pravne komisije in predlaga, da se zadnji odstavek tega
člena ne črta, ampak postane drugi odstavek.</p>
<p>V prvem odstavku naj se besedilo zaključi z besedami:</p>
<p>»združujejo v Skupnost arhivov Slovenije.«</p>
<p>Sprememba je potrebna, ker po mnenju odbora ni pričakovati več skupnosti
arhivov na območju SRS.</p>
<p>K 50. členu: Zadnji, odstavek se spremeni tako, da se glasi:</p>
<p>»V svet Arhiva Slovenije imenuje Izvršni svet šest članov predstavnikov
družbene skupnosti.«</p>
<p>Predstavnik Izvršnega sveta se je strinjal z vsemi predlaganimi
spremembami in dopolnitvami, razen s spremembo 25. in 39. člena.</p>
<p>Odbor predlaga Prosvetno-kulturnemu zboru, da sprejme predlog zakona o
arhivskem gradivu in o arhivih s predlaganimi spremembami in dopolnitvami.</p>
<p>Odbor je za poročevalca na seji zbora določil poslanca Avgusta Vižintina.</p>
<p>Št.: 13-15/66 Ljubljana, 3. 2. 1966</p>
<p>Zakonodajno-pravna komisija Skupščine SR Slovenije je na svoji seji dne
11. februarja 1966 obravnavala amandmaje k predlogu zakona o arhivskem
gradivu in o arhivih, ki so bili sprejeti na skupni seji dne 2.
februarja 1966 odbora za prosveto in kulturo Republiškega zbora in
odbora za proučevanje zakonskih in drugih predlogov Prosvetno-kulturnega
zbora.</p>
<p>K posameznim amandmajem navedenih odborov je komisija zavzela naslednja
stališča oziroma izrazila naslednje pripombe:</p>
<p>K 9. členu: Zoper amandma v načelu sicer ni pomislekov, vendar
komisija predlaga, da se njegovo besedilo precizira in izboljša tako, da
se glasi: »in evidentira arhivsko gradivo, ki je v tujini in zadeva SR
Slovenijo in Slovence.«</p>
<p>K 11. členu : Komisija k amandmaju nima pripomb.</p>
<p>K 12. členu : Iz 3. člena zakonskega predloga ni mogoče sklepati, da
registraturno gradivo ne bi moglo biti v lasti občanov, ker določba 3.
člena le interpretira, kaj se v smislu tega zakona šteje za
registraturno gradivo. Poleg tega pa se z amandmajem, brez navedbe
razloga, negira tudi registraturno gradivo v lasti civilnih pravnih
oseb. Civilne pravne osebe pa celo spadajo med »druge organizacije« iz
drugega odstavka 3. člena, katerih spisi, zapiski in dokumenti
predstavljajo registraturno gradivo.</p>
<p>Zato komisija meni, da amandma, po katerem naj se v 12. členu zakonskega
predloga črtata besedi »in registraturno«, ni sprejemljiv, ter predlaga,
da ostane prejšnje besedilo z amandmajem zakonodajno-pravne komisije.</p>
<p>Prav tako se komisija ne strinja s predlogom odborov, da se prvotnemu
besedilu 12. člena dodajo še trije novi odstavki, ki urejajo vprašanje
predkupne pravice glede arhivskega gradiva.</p>
<p>Urejanje lastninskih odnosov namreč spada v izključno pristojnost
federacije (161/1 člen ustave SFRJ) in se zato lahko rešuje le z zveznim
zakonom.</p>
<p>Po določbi 6. člena splošnega zakona o arhivskem gradivu je arhivsko
gradivo kulturni spomenik in v tej zvezi predlagani republiški zakon v
tretjem odstavku 2. člena določa, da se za arhivsko gradivo kot kulturni
spomenik primerno uporabljajo tudi predpisi o varstvu kulturnih
spomenikov (določbe 12. do 16. člena temeljnega zakona o varstvu
kulturnih spomenikov, Ur. l. SFRJ, št. 12/65). Ne glede na to, da z
republiškim zakonom ni mogoče urejati lastninskih odnosov, pa se z
amandmajem predlagane določbe tudi razlikujejo od rešitev v zveznem
temeljnem zakonu o varstvu kulturnih spomenikov, kar ni v skladu z našo
ustavno ureditvijo.</p>
<p>Zvezni zakon o arhivu Jugoslavije (Ur. l. SFRJ, št. 48/65) je to
vprašanje sicer uredil nekoliko drugače kot temljni zakon o varstvu
kulturnih spomenikov (tako kot je predlagano v amandmaju), vendar je
navedeni predpis zvezni zakon in glede na že omenjeno določbo zvezne
ustave lahko samostojno ureja lastninske odnose ne le na splošnem, ampak
tudi na določenem specifičnem področju.</p>
<p>K 13. členu: Izraz »gradivo«, ki se predlaga z amandmajem in ki naj
bi nadomestil zakonski termin »arhivsko in registraturno gradivo«, ki se
uporablja v zakonu na vseh drugih mestih, ni sprejemljiv, ker ni
opredeljen in se v predlaganem zakonu v tej obliki nikjer ne uporablja,
zaradi česar bo nujno povzročal nejasnost. Glede na misel, ki je
izražena v utemeljitvi amandmaja, komisija predlaga, da se amandma
redakcijsko spremeni tako, da se glasi:</p>
<p>»Kdor izroči arhivsko in registraturno gradivo, mora arhivu dati svoje
mnenje o tem ...«</p>
<p>V takem besedilu je po mnenju komisije amandma sprejemljiv.</p>
<p>K 19. členu: Komisija se z amandmajem ne strinja.</p>
<p>Za določbo 19. člena zakonskega predloga je bistveno to, da ureja
vprašanje odnašanja in odvažanja arhivskega in registra turnega gradiva
v tujino s posebnim dovoljenjem, ne da bi se pri tem — ker ni potrebno —
spuščala v navajanje pravnega naslova, na podlagi katerega se arhivsko
oziroma registraturno gradivo odnaša oziroma odvaža čez mejo. Ne da bi
bilo izrecno navedeno, se pri tem misli na prodajo, izposojanje, dajanje
v najem in podobno. Amandma pa v tej zvezi ne razlikuje načina
prehajanja arhivskega in registraturnega gradiva čez mejo od pravnega
naslova in bi tako amandma povzročil le nejasnost določbe, hkrati pa bi
bila določba 19. člena zakonskega predloga glede vseh možnih pravnih
naslovov pomanjkljiva.</p>
<p>V zvezi z določbo 19. člena zakonskega predloga je komisija obravnavala
še vprašanja odnosa te določbe do določbe 11. člena zakona o arhivu
Jugoslavije, po kateri je dovoljeno odnesti ali odpeljati v tujino
arhivsko gradivo in registraturni material, ki sta posebnega pomena za
federacijo, le z dovoljenjem zveznega sekretariata za prosveto in
kulturo. Po mnenju komisije z določbo 19. člena predlaganega
republiškega zakona ni prizadeta pravica zveznega sekretariata za
prosveto in kulturo iz 11. člena navedenega zveznega zakona. Kolikor bi
v konkretnem primeru šlo za arhivsko oziroma registraturno gradivo, ki
nima pomena le za SR Slovenijo, temveč tudi za federacijo, se mora
uporabiti tudi določba 11. člena zakona o arhivu Jugoslavije.</p>
<p>K 22. členu: K amandmaju komisija nima pripomb.</p>
<p>K 24. členu: K amandmaju komisija nima pripomb.</p>
<p>K 25. členu: Amandma ni sprejemljiv, ker soglasje republiškega
upravnega organa za ustanovitev arhiva ni v skladu z vlogo upravnega
organa in z režimom ustanavljanja zavodov po temeljnem zakonu o zavodih
(Ur. l. SFRJ, št. 5/65). Takšna ureditev bi ne bila demokratična. Poleg
tega pa za tako ali podobno intervencijo upravnega organa po mnenju
komisije ni praktične potrebe.</p>
<p>K 30. členu: Komisija k amandmaju nima pripomb.</p>
<p>K 36. členu: Komisija k amandmaju nima pripomb.</p>
<p>K 39. členu: Rešitve, ki se predlagajo z amandmajem, sicer niso v
nasprotju s pravnim sistemom, vendar meni komisija, da so preobširne in
preveč podrobno urejajo način soodločanja predstavnikov družbene
skupnosti v svetu zavoda, kar naj bi bilo sicer prepuščeno statutom
posameznih arhivov. Tako podrobna ureditev teh vprašanj nujno vzbuja
vtis, da je to centralni problem arhivske službe. Po mnenju komisije
zadostuje, da se z zakonom, v skladu z idejo predlagatelja amandmaja,
predvidi, da je za veljavnost sklepa potrebno, da so ga z večino glasov
sprejeli na seji navzoči predstavniki družbene skupnosti in prav tako z
večino glasov na seji navzoči člani sveta, ki jih voli delovna skupnost
— ter močnost ločenega glasovanja; vse druge podrobnosti naj bi se
prepustile statutom.</p>
<p>Če bi kljub temu predlagatelj amandmaja pri svojem predlogu vztrajal, pa
je, po mnenju komisije, potrebno vsaj besedilo predlaganega 39. b člena
poenostaviti tako, da bi se glasilo:</p>
<p>»Če se pri odločanju ne more doseči soglasje med predstavniki družbene
skupnosti in člani sveta, ki jih voli delovna skupnost, se imenuje
skupna komisija, v kateri je enako število predstavnikov družbene
skupnosti in članov sveta, ki jih voli delovna skupnost, predsednika
komisije pa določi ustanovitelj. Odločitev komisije je dokončna.«</p>
<p>K 46. členu: Komisija se z amandmajem ne strinja. Če bi zakon
izrecno predvidel, da se arhivi lahko združujejo v »Skupnost arhivov
Slovenije«, bi to pomenilo omejevanje samoupravnih pravic arhivov, ker
bi se ti lahko združevali le v eno, z zakonom predvideno skupnost.
Zakonodajno-pravna komisija zato vztraja pri svojem amandmaju k 46.
členu z dne 28. januarja 1966, in pri razlogih, ki so v tej zvezi
navedeni v poročilu komisije z dne 28. 1. 1966.</p>
<p>K 50. členu: Komisija k amandmaju nima pripomb.</p>
<p>Predstavnik Izvršnega sveta se je z vsemi stališči in pripombami
komisije strinjal ter obenem izjavil, da sprejema tudi vse tiste
amandmaje komisije, glede katerih si je na seji komisije dne 28.
januarja 1966 izjavo pridržal.</p>
<p>Št.: 63-15/66 Ljubljana, 11. 2. 1966</p>
<p>PREDLOG ODLOKA o potrditvi zaključnega računa cestnega sklada SR
Slovenije za leto 1966</p>
<p>Na podlagi 148. člena ustave Socialistične republike Slovenije in 2.
člena zakona o spremembah zakona o -cestnem skladu SR Slovenije (Uradni
list SRS, št. 30-310/65) je Skupščina Socialistične republike Slovenije
na seji Republiškega zbora in na seji Gospodarskega zbora dne 16.
februarja 1966 sprejela</p>
<p>29</p>
<p>ODLOK</p>
<p>o potrditvi zaključnega računa cestnega sklada SR Slovenije za leto 1966</p>
<p>I</p>
<p>Potrdi se zaključni račun cestnega sklada SR Slovenije za leto 1965 s
temle stanjem na dan 31. decembra 1965:</p>
<p>1. dohodki................ 7 902 159 511 din</p>
<p>2. izdatki................ 7 742 392 023 din</p>
<p>3. ostanek sredstev............. 159 767 488 din</p>
<p>Ostanek sredstev cestnega sklada SR Slovenije se prenese kot njegov
dohodek v letu 1966.</p>
<p>II</p>
<p>Ta odlok velja od dneva objave v »Uradnem listu SRS«.</p>
<p>OBRAZLOŽITEV</p>
<p>Odbor za proizvodnjo in promet Republiškega zbora Skupščine SR Slovenije
je na seji dne 11. februarja 1966 obravnaval zaključni račun cestnega
sklada SR Slovenije za leto 1965, ki ga je sprejel upravni odbor
cestnega sklada SR Slovenije in predložil po določilih zakona o
spremembah zakona o cestnem skladu SR Slovenije (Ur. l. SRS, št.
30-310/65) v potrditev Skupščini SR Slovenije.</p>
<p>V razpravi je bilo ugotovljeno, da je cestni sklad SR Slovenije, kljub
izredno neugodnim pogojem poslovanja zaradi neurejenega financiranja,
opravil svojo nalogo uspešno in v skladu s smernicami Skupščine SR
Slovenije. Neurejenost se je pokazala v tem, da se je med poslovnim
letom spreminjala ne samo višina danih sredstev, temveč tudi viri
financiranja sklada, kar je povzročilo, da je moral upravni odbor sklada
v letu 1965 štirikrat spreminjati finančni načrt sklada. Pogoste
spremembe finančnega načrta so v poslovanje sklada in z njimi pogodbeno
vezanih gospodarskih organizacij vnesle negotovost, predvsem pa
podražile izvajanje del in s tem zmanjšale učinek sredstev, sklada.</p>
<p>Rešitev problema financiranja cestne mreže bi morala zato biti v
zagotovitvi tolikšnih neposrednih dohodkov za ceste I. in II. reda, da
bi zadoščali za njihovo redno vzdrževanje in rekonstrukcijo. Neposredni
dohodki v letu 1965 iz prispevka na motorna in vprežna vozila in iz
prispevka na pogonsko gorivo so znašali le 31 % vseh sredstev, vsa
ostala sredstva pa so dotekala iz proračuna in iz ostalih občasnih virov.</p>
<p>Odbor je posebej obravnaval zaostajanje gradnje gorenjske avto ceste in
ugotovil, da kljub temu, da so bila pravočasno zagotovljena vsa potrebna
finančna sredstva, izvajalec za mostove ni podvzel potrebnih ukrepov, da
bi cesto dogradil v pogodbenem roku. Na ta način so bila sredstva
sklada, ki jih je po smernicah Skupščine SR Slovenije upravni odbor
sklada namenil za izgradnjo te ceste, nezadovoljivo izkoriščena,
istočasno pa bo zaostanek v izgradnji povzročil znatno gospodarsko
škodo, posebno na področju turizma in gostinstva.</p>
<p>Odbor je sklenil, da bo o vzrokih neizpolnjevanja pogodbe glede roka
dovršitve prevzetih del zahteval pojasnilo od izvajalca.</p>
<p>Odbor za proizvodnjo in promet se strinja z zaključnim računom cestnega
sklada SR Slovenije za leto 1965, ki izkazuje na dan 31. decembra 1965
dohodke v višini 7 902 159 511 dinarjev (starih), izdatke v višini 7 742
392 023 dinarjev in ostanek sredstev, ki se prenese kot dohodek sklada v
letu 1966, v znesku 159 767 488 dinarjev. Zato predlaga Republiškemu
zboru, da potrdi ta zaključni račun.</p>
<p>POROČILA</p>
<p>Zakonodajno-pravna komisija Skupščine SR Slovenije-— poročilo z dne 11.
2. 1966. št. 400-21/66.</p>
<p>Odbor za proučevanje zakonskih in drugih predlogov Gospodarskega zbora</p>
<p>— poročilo z dne 2. 2. 1_; 966, št. 400-21/66.</p>
<p>PREDLOG ODLOKA o soglasju k finančnemu načrtu cestnega sklada SR
Slovenije za leto 1966</p>
<p>Na podlagi 148. člena ustave Socialistične republike Slovenije in 1.
člena zakona o spremembah zakona o cestnem skladu SR Slovenije (Uradni
list SRS, št. 30-310./65) je Skupščina Socialistične republike Slovenije
na seji Republiškega zbora in na seji Gospodarskega zbora dne 16.
februarja sprejela</p>
<p>ODLOK</p>
<p>o soglasju k finančnemu načrtu cestnega sklada SR Slovenije za leto 1966</p>
<p>I</p>
<p>K finančnemu načrtu cestnega sklada SR Slovenije za leto 1966, ki ga je
sprejel upravni odbor cestnega sklada SR Slovenije in ki izkazuje
dohodke v znesku 60 396 186 novih dinarjev in izdatke v enaki višini, se
daje soglasje.</p>
<p>II</p>
<p>Ta odlok velja od dneva objave v »Uradnem listu SRS«.</p>
<p>OBRAZLOŽITEV</p>
<p>Odbor za proizvodnjo in promet Republiškega zbora je na seji dne 10.
februarja 1966 obravnaval finančni načrt cestnega sklada SR Slovenije za
leto 1966, ki ga je sprejel upravni odbor sklada in predložil po
določilih zakona o spremembah zakona o cestnem skladu SR Slovenije
(Uradni list SRS, št. 30-310/65) v soglasje Skupščini SR Slovenije.</p>
<p>Cestni sklad SR Slovenije bo v letu 1966 razpolagal s sredstvi v višini
60 396 186 dinarjev; od tega je največji del (37 milijonov dinarjev)
dodeljen iz</p>
<p>29*</p>
<p>republiškega 2 % prometnega davka od prometa blaga na drobno za odpravo
škod, povzročenih s poplavami, dočim je republiški proračun dodelil v
letu 1966 le 4,5 milijona dinarjev. Sredstva sklada bodo skupno s
sredstvi cestnih podjetij od prispevka na pogonska goriva (okoli 37
milijonov dinarjev) zadoščala za vzdrževanje cestne mreže v istem obsegu
kot v letu 1965. Položaj je izboljšan v toliko, ker je bil finančni
načrt cestnega sklada SR Slovenije za leto 1966 sprejet v začetku leta,
kar bo omogočilo pravočasno sklepanje pogodb z izvajalci del na cestah.</p>
<p>Odbor opozarja, da je že v letu 1966 treba izdelati sistem, ki bi v
zadostni meri zagotavljal stalna sredstva za enostavno reprodukcijo cest
v letu 1967 in naprej, ker bo sicer ogrožen sedanji obseg vzdrževanja
cest. V primeru, da bi direktni dohodki ne zadoščali za potrebe cest, bo
potrebno zagotoviti večjo udeležbo proračuna v dohodkih sklada.</p>
<p>Po mnenju odbora je treba čimprej pristopiti k proučitvi smotrnosti
združevanja in prelivanja prispevka od pogonskega goriva. Ta sredstva se
v sedanjih razmerah zbirajo kot dohodek cestnih podjetij neodvisno od
dejanskih potreb po vzdrževanju cest, temveč le glede na promet na
bencinskih črpalkah njihovega delovnega območja. Po obstoječih predpisih
je koncentracija teh sredstev možna le v združenem cestnem podjetju. Ta
združitev bi pripomogla k bolj racionalni porazdelitvi in potrošnji
zbranih sredstev.</p>
<p>"V seznam sanacij elementarnih poškodb na cestah I. in II. reda je na
str. 4 pod zaporedno številko 10 pri postavki »sanacija plazu pri
Ušniku« na cesti 11/304 Kalce—Idrija—Ušnik napačno prikazana udeležba
sklada in sredstev Cestnega podjetja Gorica iz naslova »gorivo« v
skupnem znesku sanacije. Udeležba sklada pravilno znaša 908 200
dinarjev, Cestnega podjetja Gorica pa 541 800 dinarjev. Ta napaka je
posledica napačnega prepisa in ni vplivala na končni seštevek seznama
sanacij.</p>
<p>Odbor za proizvodnjo in promet se je s postavkami finančnega načrta
cestnega sklada za leto 1966 strinjal in predlaga Republiškemu zboru
Skupščine SR Slovenije, da sprejme predlog odloka o soglasju k
finančnemu načrtu cestnega sklada SR Slovenije za leto 1966.</p>
<p>POROČILA</p>
<p>Zakonodajno-pravna komisija Skupščine SR Slovenije— poročilo z dne 11.
2. 1966, št. 400-21/66.</p>
<p>Odbor za proučevanje zakonskih in drugih predlogov Gospodarskega zbora</p>
<p>— poročilo z dne 2. 2. 1966, št. 400-21/66.</p>
<p>PREDLOG ODLOKA o potrditvi zaključnega računa sklada SR Slovenije za
šolstvo za leto 196o</p>
<p>Na podlagi 149. člena Socialistične republike Slovenije in 5. člena
zakona o spremembah in dopolnitvah zakona o ustanovitvi sklada Ljudske
republike Slovenije za šolstvo (Uradni list SRS, št. 8-55/65) je
Skupščina Socialistične republike Slovenije na seji Republiškega zbora
dne 16. februarja 1966 in na seji Prosvetno-kulturnega zbora dne 14.
februarja 1966 sprejela</p>
<p>ODLOK</p>
<p>o potrditvi zaključnega računa sklada SR Slovenije za šolstvo za leto 1965</p>
<p>I</p>
<p>Potrdi se zaključni račun sklada SR Slovenije za šolstvo za leto 1965 s
temle stanjem na dan 31. decembra 1965:</p>
<p>1. dohodki................ 8 471 426 409 din</p>
<p>2. izdatki................ 8 466 099 535 din</p>
<p>3. ostanek sredstev ............ 5 326 874 din</p>
<p>Ostanek sredstev sklada SR Slovenije za šolstvo se prenese kot njegov
dohodek v letu 1966.</p>
<p>II</p>
<p>Ta odlok velja od dneva objave v »Uradnem listu SRS«.</p>
<p>OBRAZLOŽITEV</p>
<p>Odbor za prosveto in kulturo Republiškega zbora je na skupni seji z
odborom za proučevanje zakonskih in drugih predlogov Prosvetno
kulturnega zbora dne 9. februarja 1966 obravnaval zaključni račun sklada
SR Slovenije za šolstvo za leto 1965, ki ga je predložil Skupščini SR
Slovenije v potrditev upravni odbor sklada. . . = . ,s</p>
<p>Upravni odbor sklada je dodelil zavodom sredstva na osnovi meril, ki
predstavljajo napredek od prejšnjega načina financiranja. Pogodbenih
obveznosti do zavodov sklad ni mogel v celoti izpolniti, ker so se z
restrikcijskimi ukrepi zmanjšali dohodki sklada za več kot milijardo
dinarjev in ker ni prejel ustrezne soudeležbe od dohodkov, ki so se
natekli v proračun SR Slovenije do konca lanskega leta. Proračun SR
Slovenije dolguje skladu še približno 693 milijonov dinarjev.</p>
<p>Odbor je ugotovil, da dohodki sklada niso zadostovali za pokritje
potreb, ki jih izkazujejo zavodi, in katere je dolžna financirati
republika. Sredstva niso omogočila izboljšanja kakovosti izobraževalnega
in znanstveno-raziskovalnega dela. Sklad je lahko v drugi polovici leta
izplačeval sredstva za osebne dohodke, manj pa za funkcionalne izdatke
in ustavil vse gradnje. Zato v praksi tudi ni bilo mogoče v celoti
uresničiti meril za razdeljevanje sredstev.</p>
<p>POROČILA</p>
<p>Zakonodajno-pravna komisija Skupščine SR Slovenije— poročilo z dne 11. 2.
1966, št. 400-21/66.</p>
<p>Odbor za proučevanje zakonskih in drugih predlogov Prosvetno-kulturnega
zbora— poročilo z dne 9. 2. 1966, št. 400-21/66.</p>
<p>PREDLOG ODLOKA</p>
<p>o soglasju k finančnemu načrtu sklada SR Slovenije za šolstvo za leto 1966</p>
<p>Na podlagi 149. člena Socialistične republike Slovenije in 5. člena
zakona o spremembah in dopolnitvah zakona o ustanovitvi sklada Ljudske
republike Slovenije za šolstvo (Uradni list SRS, št. 8-55/65) je
Skupščina Socialistične republike Slovenije na seji Republiškega zbora
dne 16. februarja 1966 in na seji Prosvetno-kulturnega Zbora dne 14.
februarja 1966 sprejela</p>
<p>ODLOK</p>
<p>o soglasju k finančnemu načrtu sklada SR Slovenije za šolstvo za leto 1966</p>
<p>I</p>
<p>K finančnemu načrtu sklada SR Slovenije za šolstvo za leto 1966, ki ga
je sprejel upravni odbor sklada, SR Slovenije za šolstvo in ki izkazuje
dohodke v .znesku 87 122 010 novih dinarjev in izdatke v enaki višini,
se daje soglasje.</p>
<p>II</p>
<p>Ta odlok velja od dneva objave v »Uradnem listu SRS«.</p>
<p>OBRAZLOŽITEV</p>
<p>Odbor za prosveto in kulturo Republiškega zbora je na skupni seji z
odborom za proučevanje zakonskih in drugih predlogov
Prosvetno-kulturnega zbora dne 9. februarja 1966 obravnaval finančni
načrt sklada SR Slovenije za šolstvo za leto 1965, ki ga je predložil
Skupščini SR Slovenije v soglasje upravni odbor sklada.</p>
<p>V finančnem načrtu sklada se letos predvideva povečanje dohodkov za 8%.
Čeprav sklad ne financira več investicij, pa bodo materialne težave, v
financiranju« osnovne dejavnosti visokošolskih in drugih zavodov, ki jih
financira sklad, ostale zaradi podražitve še nadalje pereče. To bo lahko
povzročilo v visokem šolstvu tudi poslabšanje kakovosti izobraževalnega
in znanstvenega dela, predvsem če bosta še nadalje ostala neizpremenjena
sedanji sistem in organizacija izobraževanja.</p>
<p>Odbor je mnenja, da pri usklajevanju splošne potrošnje z zmogljivostmi
gospodarstva ni mogoče zmanjševati sredstev za šolstvo. Pri tem pa
ugotavlja, da je možno na področju visokega šolstva že z danimi sredstvi
na osnovi smotrne delitve dela v zavodih, z odpravo preobsežnih in
ponavljajočih se dejavnosti ter z rešitvijo drugih vsebinskih problemov
v sistemu izobraževanja doseči večje uspehe glede števila diplomantov in
njihove kakovosti, ki jih gospodarstvo in družbene sljižbe tudi dejansko
potrebujejo.</p>
<p>V ta prizadevanja se mora odločneje vključiti tudi upravni odbor sklada.
Odbor sklada naj bi v prihodnjem obdobju stalno spremljal vzroke za
težave, ki se pojavljajo pri financiranju zavodov ter predlagal ustrezne
rešitve. Odbor podpira odločitev upravnega odbora sklada, da bo v
prihodnjem obdobju financiral III. stopnjo študija in izredni študij le
tedaj, če ga bodo sofinancirali tudi interesenti. Poudarjeno je bilo
namreč, da izredni študij, ki je zelo močno razvit na višjih šolah, ni
pokazal zadovoljivih rezultatov.</p>
<p>Odbor sodi, da bi bilo potrebno proučiti, če je smotrno dodeljevanje
sredstev fakultetam in visokim šolam posebej za pedagoško delo in
posebej za znanstveno-raziskovalno delo, ker oboje predstavlja enotno
dejavnost.</p>
<p>Sklad bo letos financiral osnovno dejavnost visokošolskih zavodov na
osnovi popravljenih in dopolnjenih meril, ki so jih narekovale predvsem
razmere in pogoji v nekaterih zavodih po reformi ter manjša sredstva
nasploh. Odbor se bo s temi merili podrobneje seznanil in bo zasledoval
njihovo izvajanje.</p>
<p>POROČILA</p>
<p>Zakonodajno-pravna komisija Skupščine SR Slovenije— poročilo z dne 11.
2. 1966, št. 400-21/66.</p>
<p>Odbor za proučevanje zakonskih in drugih predlogov Prosvetno-kulturnega
zbora— poročilo z dne 10. 2. 1966, št. 400-21/66.</p>
<p>PREDLOG ODLOKA</p>
<p>o povračilih in nagradah sodnikom porotnikom okrožnih sodišč, okrožnih
gospodarskih sodišč, Višjega gospodarskega sodišča v Ljubljani in Vrhovnega</p>
<p>sodišča SR Slovenije</p>
<p>Na podlagi 151. člena ustave Socialistične republike Slovenije v zvezi z
drugim odstavkom 25. člena zakona o sodiščih splošne pristojnosti
(Uradni list SRS, št. 20-220/65) in s tretjim odstavkom 17. člena zakona
o gospodarskih sodiščih v SR Sloveniji (Uradni list SRS, št. 20-221/65)
je Skupščina Socialistične republike Slovenije na seji Republiškega
zbora dne 16. 2. 1966 in na seji Organizacijsko-političnega zbora dne
28. 2. 1966 sprejela</p>
<p>ODLOK</p>
<p>o povračilih in nagradah sodnikom porotnikom okrožnih sodišč, okrožnih
gospodarskih sodišč, Višjega gospodarskega sodišča v Ljubljani in Vrhovnega</p>
<p>sodišča SR Slovenije</p>
<p>1. člen</p>
<p>Sodnikom porotnikom okrožnih sodišč, okrožnih gospodarskih sodišč,
višjega gospodarskega sodišča v Ljubljani in Vrhovnega sodišča SR
Slovenije pripada povračilo dejanskih stroškov, nastalih zaradi
opravljanja funkcije sodnika porotnika, povračilo za izgubljeni osebni
dohodek oziroma zaslužek in nagrada.</p>
<p>I. Povračilo dejanskih stroškov</p>
<p>2. člen</p>
<p>Dejanski stroški po tem odloku so potni stroški in stroški za prehrano
ter prenočišče.</p>
<p>3. člen</p>
<p>Potni stroški obsegajo stroške prihoda in povratka sodnika porotnika od
kraja njegovega prebivališča do sedeža sodišča ali kraja, kjer opravlja
sodniško funkcijo. Stroški za prevoz se priznajo v višini dejanskih
izdatkov za potovanje z brzim ali osebnim vlakom I. razreda ali z
avtobusom ali z drugim javnim prometnim sredstvom.</p>
<p>4. člen</p>
<p>Če ni javnega prometnega sredstva ali če sodnik porotnik javnega
prometnega sredstva iz upravičenih razlogov ni mogel uporabiti, ima
pravico do kilometrine. Kilometrina se prizna samo, če je razdalja od
prebivališča do kraja, kjer naj bi sodnik opravljal sodniško funkcijo,
oziroma od prebivališča do železniške ali avtobusne postaje večja kot
tri kilometre v eni smeri.</p>
<p>5. člen</p>
<p>Stroški za prehrano in prenočišče se priznajo sodnikom porotnikom v
obliki dnevnice ob pogojih, ki jih določa 3. člen uredbe o izdatkih za
potne in druge stroške, ki se priznavajo republiškim organom med
materialne stroške (Uradni list SRS, št. 25-281/65).</p>
<p>II. Povračilo za izgubljeni osebni dohodek oziroma zaslužek</p>
<p>6. člen</p>
<p>Delavci, ki so odsotni z dela zaradi opravljanja funkcije sodnika
porotnika, imajo pravico do nadomestila osebnega dohodka po 83. členu
temeljnega zakona o delovnih razmerjih (Uradni list SFRJ, št 17-352/65).
Delovna organizacija, pri kateri je delavec v delovnem razmerju, izplača
delavcu nadomestilo osebnega dohodka, sodišče pa ga povrne delovni
organizaciji.</p>
<p>Osebe, ki niso v delovnem razmerju (upokojenci, kmetje, samostojni
obrtniki, gospodinje in drugi prosti poklici) in ki zaradi opravljanja
funkcije sodnika porotnika izgube zaslužek, imajo pravico do povračila
za izgubljeni zaslužek. Višina povračila se določa glede na povprečni
dnevni zaslužek teh oseb v kraju prebivališča sodnika porotnika.</p>
<p>III. Nagrada</p>
<p>7. člen</p>
<p>Nagrada se prizna sodniku porotniku glede na čas, ki ga prebije na
sodišču in glede na težo obravnavane zadeve.</p>
<p>IV. Skupne določbe</p>
<p>8. člen</p>
<p>Po končani obravnavi, najkasneje pa 30 dni po obravnavi, predloži sodnik
porotnik zahtevek za povračilo dejanskih stroškov in izgubljenega zaslužka.</p>
<p>Če ima sodnik porotnik po 83. členu temeljnega zakona o delovnih
razmerjih pravico do nadomestila osebnega dohodka, mu izda sodišče
potrdilo o opravljanju funkcije sodnika porotnika.</p>
<p>9. člen</p>
<p>Sklep o povračilu dejanskih stroškov, o povračilu za izgubljeni osebni
dohodek oziroma zaslužek in o nagradi izda predsednik sodišča.</p>
<p>10. člen</p>
<p>Povračila in nagrade sodnikom porotnikom se izplačujejo iz predračunskih
sredstev sodišč.</p>
<p>11. člen</p>
<p>Republiški sekretar za pravosodje in občo upravo določi s pravilnikom
višino kilometrine iz 4. člena tega odloka, najvišje zneske dnevnic iz
5. člena tega odloka in višino nagrade sodnikom porotnikom ter daje po
potrebi navodila za izvajanje tega odloka.</p>
<p>V. Končne določbe</p>
<p>12. člen</p>
<p>Ko začne veljati ta odlok, preneha veljati uredba o povračilu stroškov
za izgube na zaslužku sodnikom porotnikom (Uradni list LRS, št. 48-181/56).</p>
<p>13. člen</p>
<p>Ta odlok začne veljati osmi dan po objavi v »Uradnem listu SRS«.</p>
<p>OBRAZLOŽITEV</p>
<p>V 25. členu zakona o sodiščih splošne pristojnosti (Uradni list SRS, št.
20/65) in v 17. členu zakona o gospodarskih sodiščih v SR Sloveniji
(Uradni list SRS, št. 20/65) so postavljena enotna načela glede
nagrajevanja sodnikov porotnikov v tem smislu, da pripada sodnikom
porotnikom povračilo dejanskih stroškov, nadomestilo za osebni dohodek
oziroma zaslužek in nagrada, kadar opravljajo funkcijo sodnika
porotnika. Na podlagi omenjenih določb urejajo vprašanje povračil in
nagrad sodnikom porotnikom za občinska sodišča ustrezne občinske
skupščine, za vsa druga sodišča pa Skupščina SR Slovenije.</p>
<p>Povračilo in nagrade sodnikom porotnikom je doslej urejala za okrožna in
okrožna gospodarska sodišča uredba o povračilu stroškov in izgube na
zaslužku sodnikom porotnikom (Uradni list LRS, št. 48/56). Sodniki
porotniki pri Vrhovnem sodišču SR Slovenije doslej niso obstajali. Za
sodnike porotnike (prej: občasni sodniki) vseh gospodarskih sodišč je
imela ustrezne določbe zvezna uredba o povračilih in nagradah občasnim
sodnikom gospodarskih sodišč (Uradni list FLRJ, št. 47/57). Delna
razlika v obeh predpisih je predvsem v tem, da so sodniki občinskih in
okrožnih sodišč dobivali povrnjene stroške v pavšalnem znesku. Občasni
sodniki pri gospodarskih sodiščih pa so za opravljanje sodniške funkcije
dobivali tudi nagrade, ki pa se je že tudi doslej v praksi občinskih in
okrožnih sodišč izplačevala sodnikom porotnikom v pavšalnem znesku za
stroške, zlasti tistim sodnikom porotnikom, ki so imeli svoje
prebivališče na sedežu sodišča, drugim pa se je vračunavala v pavšalni
znesek glede na primernost. Bistvene vsebinske razlike tako ni bilo.</p>
<p>Predlog odloka izhaja iz enotnega stališča obeh republiških zakonov o
sodiščih in vsebuje samo splošna načela glede povračila dejanskih
stroškov (prevozni stroški, kilometrina, stroški za prehrano in
prenočišče), nadomestila za osebni dohodek oziroma zaslužek in nagrade.
Določila odloka so usklajena z uredbo o izdatkih za potne in druge
stroške, ki se priznavajo republiškim organom med materialne stroške
(Uradni list SRS, št. 26/65), kolikor se nanašajo na priznavanje
stroškov za prehrano in prenočišče sodnikom porotnikom.</p>
<p>V predlogu odloka ni določena višina zneskov za nagrade, stroške itd.,
temveč naj bi višina posameznih zneskov bila določena v pravilniku, ki
bi ga na podlagi pooblastila v odloku izdal republiški sekretar za
pravosodje in občo upravo. Takšna oblika določanja višine zneskov ne bi
prepogosto obremenjevala skupščine in bi se višina nagrad in stroškov
sodnikov porotnikov lahko hitreje spreminjala ter prilagajala dejanskim
razmeram.</p>
<p>Vsa sodišča so imela že doslej urejeno redno poslovanje glede sodnikov
porotnikov v administrativnem in finančnem pogledu. Tako po uveljavitvi
odloka ne bi prišlo do nobenega novega ali razširjenega
administrativnega poslovanja, pa tudi izvajanje odloka ne bi
obremenjevalo v povečani meri predračunov sodišč.</p>
<p>POROČILA</p>
<p>Zakonodajno-pravna komisija Skupščine SR Slovenije je na svoji seji dne
28. januarja 1966 obravnavala predlog odloka o povračilih in nagradah
sodnikom porotnikom okrožnih sodišč, okrožnih gospodarskih sodišč,
Višjega gospodarskega sodišča v Ljubljani in Vrhovnega sodišča SR
Slovenije, ki ga je Skupščini SR Slovenije predložil Izvršni svet.</p>
<p>V načelni obravnavi komisija k predlogu odloka ni imela pripomb.
Ugotovljeno je bilo, da je odlok potreben glede na določbi 25. člena
zakona o sodiščih splošne pristojnosti (Uradni list SRS, št. 20/65) in
17. člena zakona o gospodarskih sodiščih v SR Sloveniji (Uradni list
SRS, št. 20/65). Po omenjenih določbah urejajo vprašanje povračil in
nagrad sodnikom porotnikom za občinska sodišča ustrezne občinske
skupščine, za vsa druga sodišča splošne pristojnosti in za gospodarska
sodišča pa Skupščina SR Slovenije.</p>
<p>V podrobni obravnavi predloga odloka je komisija predlagala .naslednje
spremembe in dopolnitve:</p>
<p>K 6. členu : a) zadnji stavek prvega odstavka se dopolni in spremeni
tako, da se glasi: »Delovna ali druga organizacija, v kateri delavec
dela, izplača delavcu nadomestilo osebnega dohodka, sodišče pa ga povrne
organizaciji.«</p>
<p>b) v prvi vrsti drugega odstavka se besedilo »ki niso v delovnem
razmerju« nadomesti z besedilom »ki ne delajo v delovni ali drugi
organizaciji«.</p>
<p>Predlagane spremembe in dopolnitve so potrebne zaradi uskladitve z
ustrezno ustavno in zakonsko terminologijo (temeljni zakon o delovnih
razmerjih, Ur. l. SFRJ, št. 17/65). Poleg tega je izraz »delovna
organizacija« glede na svoj pomen v tej zvezi preozek, ker ne obsega
tudi drugih organizacij, v katerih lahko delajo sodniki porotniki.</p>
<p>K 11. členu: Besedilo člena se spremeni tako, da se glasi:</p>
<p>»Izvršni svet Skupščine SR Slovenije določi višino kilometrine iz 4.
člena tega odloka, najvišje zneske dnevnic iz 5. člena tega odloka in
višino nagrade sodnikom porotnikom.«</p>
<p>Po mnenju komisije v določbi 11. člena predloga odloka ne gre za
urejanje načina izvrševanja zakona, temveč za predpis, s katerim se
urejajo v bistvu materialni odnosi. Za izdajo takega predpisa pa v
smislu drugega odstavka 197. člena ustave SR Slovenije republiški
sekretar ne more biti pooblaščen. Če se materija ne more urediti z
zakonom, naj jo Izvršni svet kot analogno ureja, npr. vprašanje izdatkov
za potne in druge stroške, ki se priznavajo državnim organom, med
materialne stroške.</p>
<p>K 13. členu : Beseda »osmi« se nadomesti z besedo »trideseti«.</p>
<p>Ker po izjavi predstavnika predlagatelja predlog predpisa iz 11. člena
predlaganega odloka še ni pripravljen, naj se čas uveljavitve odloka
določi na trideseti dan po objavi v Uradnem listu SR Slovenije; v tem
roku bo mogoče omenjeni predpis sprejeti in ga uveljaviti.</p>
<p>Predstavnik Izvršnega sveta se je s predlaganimi spremembami in
dopolnitvami 6. člena predloga odloka strinjal in so tako postale
sestavni del predloga odloka. Glede amandmajev k 11. in 13. členu
predloga odloka si je izjavo pridržal.</p>
<p>Zakonodajno-pravna komisija Skupščine SR Slovenije meni, da je predlog
odloka s predlaganimi spremembami in dopolnitvami v skladu z ustavo in s
pravnim sistemom, ter predlaga, da ga pristojna zbora Skupščine SR
Slovenije sprejmeta.</p>
<p>Št.: 113-148/66 Ljubljana, 31. 1. 1966</p>
<p>Odbor za organizacijsko-politična vprašanja RZ— poročilo z dne 25. 2
1966 št. 113-148/66.</p>
<p>Odbor za proučevanje zakonskih in drugih predlogov OPZ— poročilo z dne
10. 2. 1966, št. 113-148/66.</p>
<p>PREDLOG ODLOKA</p>
<p>o tem, za katere gospodarske organizacije imenuje člane v komisijo za
razpis mesta direktorja tudi Izvršni svet Skupščine SR Slovenije</p>
<p>1</p>
<p>Občinska skupščina imenuje enega člana, Izvršni svet Skupščine SR
Slovenija pa dva člana v komisijo za razpis mesta direktorja za tele
gospodarske organizacije:</p>
<p>1. podjetja s področja prometa:</p>
<p>— podjetja za prevoz potnikov in blaga v čezmorski plovbi;</p>
<p>—- luška in luško-prekladalna podjetja;</p>
<p>—■ podjetja za vzdrževanje cest I., II. in III. reda;</p>
<p>2. proizvodno-prenosna elektrogospodarska podjetja;</p>
<p>3. industrijska podjetja, katerih celotni dohodek po zadnjem zaključnem
računu presega znesek deset milijard dinarjev;</p>
<p>4. gradbena podjetja, katerih celotni dohodek po zadnjem zaključnem
računu presega sedem milijard dinarjev;</p>
<p>5. premogovnike in rudnike kovinskih rud, katerih celotni dohodek po
zadnjem zaključnem računu presega znesek pet milijard dinarjev;</p>
<p>6. kmetijska posestva, katerih celotni dohodek po zadnjem zaključnem
računu presega znesek pet milijard dinarjev oziroma ki imajo nad 3000 ha
kmetijske površine;</p>
<p>7. gozdna gospodarstva in kmetijska gozdna gospodarstva, ki imajo nad 10
000 ha gozdne površine;</p>
<p>8. trgovinska podjetja, katerih promet v zunanji ali notranji trgovini
je v zadnjem letu presegel znesek dvajset milijard dinarjev; podjetja za
pospeševanje zunanje trgovine;</p>
<p>9. podjetja, ki opravljajo turistično-agencijske storitve kot svojo
osnovno dejavnost in katerih celotni dohodek po zadnjem zaključnem
računu presega znesek deset milijard dinarjev;</p>
<p>10. projektantska podjetja, v katerih dela nad 70 projektantov;</p>
<p>11. združena podjetja.</p>
<p>2</p>
<p>Za posamezne gospodarske organizacije iz prejšnje točke lahko Izvršni
svet Skupščine SR Slovenije sklene, da ne bo imenoval članov v komisijo
za razpis mesta direktorja, temveč naj imenuje vse tri člane komisije
občinska skupščina.</p>
<p>3</p>
<p>Ta odlok začne veljati osmi dan po objavi v »Uradnem listu SRS«.</p>
<p>OBRAZLOŽITEV</p>
<p>Vprašanja o sestavi komisije za razpis mesta direktorja delovne
organizacije so urejena z določbami 78., 79. in 80. člena temeljnega
zakona o volitvah delavskih svetov in drugih organov upravljanja v
delovnih organizacijah (Uradni list SFRJ, št. 15/64 — v nadaljnjem
besedilu: temeljni zakon). V določbah prvega do tretjega odstavka 78.
člena temeljnega zakona je postavljeno splošno načelo glede sestave
razpisne komisije; po teh določbah sestavlja razpisno komisijo šest
članov, od katerih jih polovico imenuje delavski svet, polovico pa
skupščina občine, v kateri ima delovna organizacija svoj sedež. Temeljni
zakon pa pooblašča republiške skupščine, da lahko predpišejo za določene
vrste gospodarskih organizacij tudi drugačen sestav razpisne komisije.
Tako lahko po določbah četrtega odstavka 78. člena temeljnega zakona
republiška skupščina za določene vrste gospodarskih organizacij — glede
na obseg dejavnosti, vložena družbena sredstva in njihov dohodek —-
določi, da imenuje v razpisno komisijo poleg treh članov, ki jih imenuje
delavski svet, enega člana skupščina občine, v kateri ima gospodarska
organizacija svoj sedež, dva člana pa okrajna skupščina oziroma
republiški izvršni svet.</p>
<p>Ne glede na določbe četrtega odstavka 78. člena temeljnega zakona
oziroma ne glede na akt republiške skupščine po pooblastilu iz
navedenega člena pa imenuje Izvršni svet po tretjem odstavku 79. člena
temeljnega zakona enega člana v razpisno komisijo za tiste gospodarske
organizacije, ki imajo v svojem sestavu več velikih produkcijskih enot,
ki imajo sedeže v več kot dveh občinah izven občine, v kateri ima sedež
sama gospodarska organizacija.</p>
<p>Navedeno pooblastilo iz temeljnega zakona je treba uveljaviti, tako da
bo imenoval Izvršni svet Skupščine SR Slovenije člane v komisijo za
razpis mesta direktorja za tiste gospodarske organizacije, ki so glede
na obseg dejavnosti, vložena družbena sredstva oziroma celotni dohodek
splošno pomembna za republiko.</p>
<p>Vrste gospodarskih organizacij, za katere naj bi imenoval dva člana v
komisijo za razpis mesta direktorja Izvršni svet, so navedene v predlogu
odloka. Pri določanju vrst gospodarskih organizacij uporablja predlog
odloka različne kriterije, in sicer: celotni dohodek, vrednost prometa,
površino kmetijskega zemljišča in število zaposlenih strokovnjakov; za
posamezno vrsto gospodarskih organizacij je izbran tisti kriterij, ki je
za to vrsto organizacij najbolj značilen oziroma, ki najprimerneje
prikazuje njihovo velikost oziroma splošen pomen za republiko. Pri
gospodarskih organizacijah s področja prometa ter pri
proizvodno-prenosnih elektrogospodarskih podjetjih pa podrobnejši
kriteriji niso potrebni, ker že sama dejavnost, s katero se te
organizacije ukvarjajo, dovolj jasno kaže na njihovo širšo družbeno
pomembnost.</p>
<p>Glede na to, da bi bilo s predlaganimi merili zajeto veliko število
gospodarskih organizacij, od katerih imajo ene večji, druge pa manjši
splošni pomen za republiko, predlog odloka v 2. točki predvideva, da
Izvršni svet ne bo v vsakem primeru imenoval članov razpisne komisije,
temveč lahko za posamezne gospodarske organizacije to prepusti občinski
skupščini.</p>
<p>Iz priloge je razvidno, katere gospodarske organizacije so trenutno
zajete s predloženim odlokom.</p>
<p>POROČILA</p>
<p>Zakonodajno-pravna komisija Skupščine SR Slovenije je na svoji seji dne
24. decembra 1965 obravnavala predlog odloka o tem, za katere
gospodarske organizacije imenuje člane v komisijo za razpis mesta
direktorja tudi Izvršni svet Skupščine SR Slovenije, ki ga je predložil
Skupščini SRS Izvršni svet.</p>
<p>V načelni obravnavi je komisija ugotovila, da se s predlaganim odlokom
realizira pravica republike po 78. členu temeljnega zakona o volitvah
delavskih svetov in drugih organov upravljanja v delovnih organizacijah
(Ur. l. SFRJ, št. 15/64), po katerem republiška skupščina lahko določi,
da imenuje v razpisno komisijo poleg članov, ki jih imenuje delavski
svet, za določene vrste gospodarskih organizacij — glede na obseg
dejavnosti, vložena družbena sredstva in njihov dohodek — dva člana
republiški izvršni svet, enega člana pa skupščina občine, v kateri ima
delovna organizacija svoj sedež.</p>
<p>V podrobni obravnavi predloga odloka je komisija predlagala, da se
naslov odloka spremeni tako, da se glasi:</p>
<p>»Odlok o določitvi gospodarskih organizacij, pri katerih, imenuje člane
v komisijo za razpis mesta direktorja tudi Izvršni svet Skupščine SR
Slovenije.«</p>
<p>Sprememba je redakcijskega značaja. Predstavnik Izvršnega sveta se je z
njo strinjal in je tako postala sestavni del predloga odloka.</p>
<p>Pri obravnavanju 1. točke predloga odloka se komisija ni ukvarjala z
vprašanjem, ali predlagani kriteriji zajemajo ustrezne vrste
gospodarskih organizacij, ker je bila mnenja, naj o tem vprašanju
razpravljajo in zavzamejo ustrezna stališča pristojni skupščinski
odbori. Komisija se je omejila na presojo skladnosti te določbe z
določbo 78. člena temeljnega zakona o volitvah delavskih svetov in
drugih organov upravljanja v delovnih organizacijah ter s te strani ni
imela pripomb.</p>
<p>V zvezi z določbo 2. točke odloka je bila komisija mnenja, da Izvršni
svet ne bi mogel imeti neomejene pravice arbitrarno odločati o tem, ali
se določba 1. točke odloka v konkretnem primeru uporabi ali ne, to je,
da za posamezne gospodarske organizacije, na katere se sicer odlok
nanaša, Izvršni svet ne imenuje članov v komisijo za razpis mesta
direktorja.</p>
<p>Z omenjenim temeljnim zakonom je vzpostavljeno načelo, po katerem
pripada pravica odločati o sestavi komisije za razpis mesta direktorja,
le delavskemu svetu gospodarske organizacije in občinski skupščini; vsak
izmed njiju imenuje polovico članov komisije. Od tega načela dopušča
zvezni zakon nekatere izjeme, med drugim tudi tisto, ki je zgoraj
omenjena. Republiška skupščina lahko odloči, da za določene vrste
gospodarskih organizacij dva člana komisije, ki bi jih sicer po splošnem
režimu imenovala občinska skupščina, ne imenuje občinska skupščina,
ampak republiški izvršni svet. Takšna omejitev pravice občinske skupščine
je po zveznem zakonu (četrti odstavek 78. člena) mogoča, toda le z
odločitvijo republiške skupščine. Zato po mnenju zakonodajno-pravne
komisije določba 2. točke predloga odloka ne bi bila dopustna, ker bi v
teh primerih Izvršni svet odločal o tem, ali se v vsakem konkretnem
primeru uporabi omenjena izjemna določba zveznega zakona.</p>
<p>Če praksa terja posamezne izjeme od 1. točke predloga odloka, bi bila po
mnenju zakonodajno-pravne komisije možna ena izmed naslednjih rešitev:</p>
<p>a) da se te izjeme točno določijo v predlogu odloka;</p>
<p>b) da akt Izvršnega sveta, ki bi vse te izjeme določil, potrdi
Skupščina, oziroma</p>
<p>c) da se v 2. točki predloga odloka bolj ali manj splošno določijo
kriteriji, ob katerih se določbo 1. točke odloka ne uporabi. Izvršni
svet bi v posameznem primeru ocenil, ali ti kriteriji obstoje ter ob tem
odločil, da bo oziroma ne bo imenoval dveh članov v komisijo za razpis
mesta direktorja.</p>
<p>Zakonodajno-pravna komisija opira svoje obrazloženo stališče ne le na
besedilo, ampak zlasti na smisel omenjene določbe zveznega zakona, ki je
v tem, da o omejevanju pravice občinske skupščine lahko odloča s svojim
aktom le republiška skupščina, pa tudi na to, da si morajo tako občinska
skupščina kakor tudi gospodarske organizacije vnaprej biti na temelju
predpisa na jasnem, kdo je upravičen imenovati člane razpisne komisije.</p>
<p>Predstavnik Izvršnega sveta razlogov zakonodajno-pravne komisije ni sprejel.</p>
<p>Zakonodajno-pravna komisija meni, da je predlog odloka v skladu s
pravnim sistemom z izjemo njegove 2. točke.</p>
<p>Št.: 023-62/65 Ljubljana, 24. 12. I$)65</p>
<p>Odbor za organizacijsko-politična vprašanja Republiškega zbora je na</p>
<p>skupni seji z odborom za proučevanje zakonskih in drugih predlogov
Organizacijsko-političnega zbora dne 3. februarja 1966 obravnaval in
sklepal o predlogu odloka o tem, za katere gospodarske organizacije
imenuje člane v komisijo za razpis mesta direktorja tudi Izvršni svet
Skupščine SR Slovenije, ki ga je Skupščini SR Slovenije predložil
Izvršni svet.</p>
<p>V načelni obravnavi je odbor ugotovil, da se s predlaganim odlokom
uveljavlja pravica republike po 78. členu temeljnega zakona o volitvah
delavskih svetov in drugih organov upravljanja v delovnih organizacijah
(Uradni list SFRJ, št. 15/64), da imenuje na podlagi republiškega
določila v razpisno komisijo poleg članov, ki jih imenuje delavski svet
v določenih vrstah gospodarskih organizacij — glede na obseg dejavnosti,
vložena družbena sredstva in višino njihovega dohodka — dva člana
republiški Izvršni svet, enega člana pa skupščina občine, v kateri ima
delovna organizacija svoj sedež. Ker je rok za razpis mest direktorjev s
16. januarjem 1. 1966 že potekel, odlok o letošnji reelekciji ne pride v
poštev, pač pa pri vseh naslednjih tovrstnih razpisih.</p>
<p>Odbor se je v načelu strinjal s predlogom odloka, v podrobni obravnavi
pa je predlagal naslednje spremembe:</p>
<p>K naslovu zakona: Besedilo naslova se spremeni, tako da se glasi:</p>
<p>»Odlok o določitvi gospodarskih organizacij, pri katerih imenuje člane v
komisijo za razpis mesta direktorja tudi Izvršni svet Skupščine SR
Slovenije«.</p>
<p>Sprememba naslova je redakcijskega značaja.</p>
<p>Predstavnik Izvršnega sveta se je z njo strinjal in je postala sestavni
del predloga odloka.</p>
<p>K 2. točki: Besedilo 2. točke se v celoti črta, 3. točka predloga
odloka pa postane 2. točka.</p>
<p>Po mnenju odbora ni dopustno, da bi Izvršni svet odločal o tem, ali se
v vsakem konkretnem primeru uporabi v bistvu že izjemna določba zveznega
zakona, da se z republiškim predpisom določijo vrste gospodarskih
organizacij, v katerih razpisne komisije določi dva člana republiški
Izvršni svet, enega člana pa skupščina občine, v kateri ima delovna
organizacija svoj sedež. Po mnenju odbora ni potrebe niti po variantnih
rešitvah za takšna izjemna določila, kot jih predlaga zakonodajno-pravna
komisija v svojem poročilu.</p>
<p>Predstavnik predlagatelja odloka si je pridržal izjavo o črtanju 2.
točke predloga odloka.</p>
<p>Odbor predlaga Republiškemu zboru, da sprejme predlog odloka o tem, za
katere gospodarske organizacije imenuje člane v komisijo za razpis mesta
direktorja tudi Izvršni svet Skupščine SR Slovenije, skupaj s sprejetimi
spremembami.</p>
<p>Za poročevalca na seji zbora je odbor določil poslanca Viktorja
Zupančiča. Št.: 023-62/66 Ljubljana, 5. 2. 1966</p>
<p>Odbor za proučevanje zakonskih in drugih predlogov
Organizacijsko-političnega zbora — poročila z dne 10. 2. 1966 in 18. 2.
1966, št. 023-62/66.</p>
<p>Zakonodajno-pravna komisija Skupščine SR Slovenije je na svoji seji dne
11. februarja 1966 obravnavala amandmaje, ki sta jih k predlogu
navedenega odloka na svoji seji dne 3. februarja 1966 sprejela odbor za
organizacijsko-politična vprašanja Republiškega zbora in odbor za
proučevanje zakonskih in drugih predlogov Organizacijsko-političnega zbora.</p>
<p>Glede amandmaja k 2. točki predlaganega odloka, o katerem si je na seji
navedenih odborov izjavo pridržal, je predstavnik Izvršnega sveta na
seji komisije izjavil, da ga sprejema. Na vprašanje, postavljeno v
komisiji,, je predstavnik Izvršnega sveta pojasnil, da je Izvršni svet
podrobno proučil tudi praktične posledice črtanja 2. točke predlaganega
odloka in menil, da je režim, ki ga postavlja odlok s to spremembo, v
celoti izvedljiv. Komisija glede na navedena stališča Izvršnega sveta k
amandmaju ni imela pripomb.</p>
<p>Pri ponovni obravnavi besedila naslova predlaganega odloka je komisija
ugotovila, da sprememba naslova, ki je bila v enakem besedilu sprejeta
na seji komisije dne 24. 12. 1965 in na seji navedenih odborov, še ne
ustreza in je predlagala, da se besedilo izboljša tako, da se naslov glasi:</p>
<p>»Odlok o določitvi gospodarskih organizacij, pri katerih imenuje del
članov komisije za razpis mesta direktorja Izvršni svet Skupščine SR
Slovenije.«</p>
<p>Predstavnik Izvršnega sveta se je s predlagano spremembo naslova
strinjal in je tako postala sestavni del predloga odloka.</p>
<p>Št.: 023-62/66 Ljubljana, 11. 2. 1966</p>
<p>PREDLOG SKLEPOV Organizacijsko političnega zbora glede ureditve delovnih
razmerij v skladu s splošnimi akti delovnih organizacij</p>
<p>Organizacijsko-politični zbor je na seji dne 28. februarja 1966
obravnaval nekatera vprašanja ureditve delovnih razmerij v splošnih
aktih delovnih organizacij .</p>
<p>Na podlagi poročila začasnega odbora za proučitev vprašanj ureditve
delovnih razmerij v splošnih aktih delovnih organizacij, informacije
Republiškega sekretariata za delo in svoje razprave, zbor ugotavlja, da
je urejanje delovnih razmerij v statutih in drugih samoupravnih aktih
delovnih organizacij v precejšnjem zaostanku in da bodo sorazmerno
maloštevilne delovne organizacije svoje naloge izvršile v predpisanem
zakonskem roku, t. j. do 8. aprila tega leta. Zlasti so v zaostanku
delovne organizacije s področja izobraževanja, zdravstva in drugih
družbenih služb ter manjše gospodarske organizacije. Nekatere delovne
organizacije so šele v zadnjem času začele s pripravami na izdelavi
splošnih aktov v smislu načel temeljnega zakona o delovnih razmerjih.</p>
<p>Občinske skupščine in njihovi organi, ki so po zakonu obvezani za
nadzor, da bodo splošni akti sprejeti in zakoniti, so le v redkih
primerih spodbudili in opozorili delovne organizacije na nujnost nove
ureditve delovnih razmerij. Občutno premalo je bilo konkretne pomoči s
strani občinskih organov in še ta je bila v glavnem prepuščena
referentom za delovna razmerja ali pa za to posebej določenim komisijam.
Vidnejši uspeh je v tistih občinah, kjer so aktivno delovale komisije za
statute in sveti za delo in kjer je bila občinska skupščina pobudnik
oziroma organizator pomoči preko delavskih univerz, posebnih posvetovanj
ali seminarjev itd. Zbor ugotavlja, da so najuspešnejši pri samoupravnem
urejanju delovnih razmerij tiste delovne organizacije, ki temeljna
načela res konkretizirajo glede na svoje lastne potrebe in kjer so
organi samoupravljanja pritegnili k pripravam člane delovne skupnosti,
družbene organizacije, pa tudi strokovne službe.</p>
<p>Z namenom, da bi bilo delo pravočasno opravljeno in da delovna razmerja
ne bi bila le formalno urejena, sprejema Organizacijsko-politični zbor
naslednje</p>
<p>sklepe:</p>
<p>Organi upravljanja v tistih delovnih organizacijah, ki v svojih statutih
in drugih splošnih aktih še niso uredili delovnih razmerij v skladu s
temeljnim zakonom o delovnih razmerjih, naj</p>
<p>— takoj sprejmejo programe dela in druge ukrepe, da bodo statuti in
drugi splošni samoupravni akti sprejeti v zakonskem roku;</p>
<p>—■ poskrbe in zagotove, da bodo njihove strokovne službe čimprej bodisi
same ali s pomočjo zunanjih činiteljev (strokovna društva, sodišča,
upravni organi) pripravili teze, oziroma drug ustrezni material za te akte;</p>
<p>poskrbe, da bodo v načrtih splošnih aktov o delovnih razmerjih vsa
vprašanja urejena glede na dejanske in posebne pogoje v delovni
organizaciji, se pravi konkretno in izogibajoč se načelnosti in
deklarativnosti, jasno in v razumljivem jeziku, na kar vse naj strokovne
službe še posebej obrnejo svoio pozornost;</p>
<p>— organizirajo razprave s člani delovne skupnosti o načrtih za ureditev
delovnih razmerij;</p>
<p>predvidijo dnevne rede zasedanj, na katerih bodo razpravljali o sprejemu
splošnih aktov, tako da bodo tej razpravi posvetili dovolj časa in k
njej pritegnili čim: širši krog članov delovne skupnosti.</p>
<p>Občinske skupščine naj zagotove, da bodo njihove komisije, oziroma drugi
pristojni organi nudili delovnim organizacijam pravočasno in učinkovito
strokovno pomoč pri reševanju odprtih, oziroma spornih vprašanj ter naj
se ne omejujejo samo na formalni pregled že izdelanih samoupravnih
aktov, na poznejše opozarjanje in ugotavljanje pomanjkljivosti, temveč
naj nudijo pomoč že pri reševanju vsebinskih vprašanj ter to delo
spremljajo.</p>
<p>Občinske skupščine, oziroma njihovi organi naj koordinirajo delo z
občinskimi sindikalnimi sveti, delavskimi univerzami, strokovnimi zavodi
in društvi, ker bo z združenim delom možna uspešnejša in enotnejša
konkretna pomoč delovnim organizacijam.</p>
<p>Republiški sekretariati in drugi republiški organi, vsak na svojem
področju, kot tudi Gospodarska zbornica SR Slovenije, naj sami ali v
sodelovanju z ustreznimi inštituti nudijo vso potrebno strokovno pomoč
občinskim skupščinam in delovnim organizacijam.</p>
<p>Strokovna mnenja, ki jih je o spornih vprašanjih že dal Zvezni
sekretariat za delo in Republiški sekretariat za delo, naj se takoj
objavijo tako, da bodo ta mnenja dosegljiva vsem delovnim organizacijam.
Pri vseh vprašanjih, glede katerih se bodo delovne organizacije in
občinske skupščine obračale za strokovno mnenje Republiškemu
sekretariatu za delo, oziroma koordinacijski komisiji pri tem
sekretariatu, naj bodo mnenja konkretna in naj se čimprej objavijo.</p>
<p>Poslanci Organizacijsko-političnega zbora se bodo v delovnih
organizacijah in občinskih skupščinah zavzeli, da bodo samoupravni akti
kar najbolje pripravljeni in pravočasno sprejeti.</p>
<p>Št.: 1-2/66</p>
<p>Ljubljana, 26. 2. 1966</p>
<p>30</p>
<p>POROČILO</p>
<p>o obravnavi materialnega položaja študentov v Sloveniji</p>
<p>Začasni odbor za raziskovalno delo in visoko šolstvo
Prosvetno-kulturnega zbora je na seji dne 12. januarja 1966 raz_r pravi
j al o vprašanjih materialne preskrbljenosti študentov visokošolskih
zavodov v SR Sloveniji. Kot podlaga za razpravo mu je služilo poročilo
Republiškega sekretariata za prosveto in kulturo o štipendiranju in
kreditiranju študentov visokošolskih zavodov v SR Sloveniji ter o
študentskih domovih in menzah.</p>
<p>Glede štipendiranja je odbor ugotovil, da se raven štipendij, dosežena
ob koncu študijskega leta 1964/65, v novem študijskem letu ni obdržala,
ampak je močno upadla. Prizadevanja Izvršnega sveta, univerze in drugih
družbenih činiteljev niso naletela na razumevanje pri znatnem številu
štipenditorjev. Podatki namreč kažejo, da se je število štipendij
znižalo za 26 % (od 4466 na 3289), odstotek študentov, ki prejemajo
štipendijo, pa od 48 na 31%. Negativna je tudi slika glede višine
štipendij, saj kaže povpreček vseh štipendij porast le za 1440 dinarjev,
to je za 7 %. Boljše je stanje le pri tistih štipendijah, ki jih
podeljujejo republiški organi.</p>
<p>Kapacitete študentskih domov kažejo, da imajo študentje na voljo skupaj
3050 postelj, od tega 180 v Mariboru. Zato bi jih bilo treba povečati za
2000 postelj, kar pomeni, da bi glede na sedanje število rednih
študentov lahko bivalo v domovih 50 % študentov, okrog 2000 študentov pa
bi še vnaprej stanovalo privatno ali pa se vozilo.</p>
<p>Zaradi dviga cen po uvedbi gospodarske reforme je dejanska cena
stanovanja in prehrane v študentskih domovih narasla, za 30%, vendar pa
plača študent za hrano in posteljo v študentskem domu le 63 % dejanskih
stroškov, ker se ^2 /_3 podražitve krije z dotacijo. V letu 1966 bi bilo
za dotiranje študentskih domov in menz potrebnih 206 240 000 dinarjev, od
česar bi šlo za dotiranje prehrane 142 532 000, za dotiranje stanarine
pa 63 717 000 dinarjev.</p>
<p>Poleg štipendiranja se kot pomembna oblika materialne pomoči študentom
vedno bolj uveljavlja kreditiranje študija, zlasti po letu 1963, ko je
univerzitetni svet sprejel nov pravilnik, po katerem je sklad za
kreditiranje študija začel delovati kot kreditna institucija za študente
vseh visokošolskih zavodov. Število interesentov stalno narašča; na
letošnji razpis se je priglasilo 1758 študentov, od katerih je
izpolnjevalo pogoje 1630 študentov. Iz zaprošenih zneskov je razvidno,
da se bo povpreček mesečnega zneska oblikoval na 15 000 dinarjev. Za to
bo sklad v letu 1966 potreboval 293 milijonov dinarjev.</p>
<p>Pri obravnavi teh vprašanj so se v odboru izoblikovala naslednja stališča:</p>
<p>Materialna pomoč študentom je del družbenih investicij v izobraževanje,
ki naj izenači študijske pogoje študentov, ki izhajajo iz različnih
socialnih slojev. Materialna pomoč naj bi omogočala študij na višjih in
visokih šolah tistim sposobnim mladim ljudem, ki za študij nimajo
sredstev, in usmerjala dotok študentov v deficitarne stroke. Z vsemi
oblikami materialne pomoči naj bi pospeševali dotok študentov iz
določenih slojev in določenih krajev, od koder je doslej še prešibek, in
intenzivirali študij ter izboljšali študijske uspehe študentov.</p>
<p>Materialna pomoč študentom kaže v zadnjem času znake nazadovanja in jo
je potrebno intenzivirati in okrepiti. Smotrne so vse tri oblike
materialne pomoči: štipendiranje, kreditiranje ter gradnja in
oskrbovanje študentskih domov in menz.</p>
<p>Pri investicijah v izobraževanje je treba dati prioriteto gradnji
študentskih domov. Dotacije menzam in domovom z izjemo sredstev za
investicijske sklade naj se postopoma v naslednjih letih kot
nestimulativna oblika pombči ukinejo, ustrezna sredstva pa prenesejo na
sklade za kreditiranje. Zaradi tega in zaradi drugih podražitev je
potrebno zvišati višino štipendij in kreditov.</p>
<p>Štipendiranje naj se obdrži kot element kadrovske politike gospodarskih
in družbenih organizacij ter ustanov, ki naj si s to obliko pomoči
zagotove potrebni strokovni kader. Družbeno-politične skupnosti in njeni
organi pa naj ga zadrže še kot element usmerjanja študentov v
deficitarne stroke in kot obliko pomoči študentom iz šibkejših občin
oziroma družin. Štipendiranje naj stimulira študijski uspeh, upošteva
materialne okoliščine štipendistov in naj ne bo vezano na zahtevo po
določenem poklicnem delu med študijem.</p>
<p>Tudi pri kreditiranju je potrebno stimulirati študijski uspeh z odpisom
dolga. Ta naj bo odvisen od študijskega uspeha posojilojemalca.</p>
<p>Sredstva za materialno pomoč študentom naj se formirajo iz republiškega
proračuna, iz sredstev družbene akumulacije, ki jih usmerja republika,
iz sredstev gospodarskih in družbenih organizacij in iz sredstev
družbeno-političnih skupnosti.</p>
<p>Prouči naj se možnost, da bi za kreditiranje študentov banke uporabljale
tudi lastna sredstva.</p>
<p>Sredstva za materialno pomoč naj se dele preko že obstoječih skladov in
bank po čimbolj enotnih merilih.</p>
<p>Formalno in pravno stran materialne pomoči študentom naj čimprej uredi
poseben republiški zakon.</p>
<p>Za svojega poročevalca na seji zbora je začasni odbor določil poslanca
prof. dr. inž. Romana Modica.</p>
<p>Št.: 67-4/68 Ljubljana, 3. 2. 1966</p>
<p>POROČILO</p>
<p>o obravnavi problemov proizvodnje, distribucije in potrošnje zdravil</p>
<p>Odbor za proučevanje zakonskih in drugih predlogov
Socialno-zdravstvenega zbora Skupščine SR Slovenije je na svojih sejah
že večkrat ugotovil, da obstajajo na področju proizvodnje in preskrbe z
zdravili številni pereči problemi. Po uvedbi gospodarske reforme se je
stanje še zaostrilo, kar je povzročilo neugoden odmev tako v zdravstveni
službi kot v širši javnosti. Zato je bil odbor mnenja, naj bi o tej
problematiki razpravljal Socialno-zdravstveni zbor, gradivo pa naj bi
pripravil republiški sekretariat za zdravstvo in socialno varstvo. Na
seji dne 11. 2. 1966 je odbor razpravljal o tej problematiki na osnovi
informacije, ki jo je predložil navedeni sekretariat.</p>
<p>Iz razprave, v kateri so poleg članov odbora sodelovali še dr. Ruža
Šegedin, predsednik Socialno-zdravstvenega zbora; mg. ph. Albin Zumer in
Bruna Raz-</p>
<p>30«</p>
<p>movska, poslanca Socialno-zdravstvenega zbora; dr. Jože Benigar,
predsednik odbora Republiškega zbora za zdravstvo in socialno politiko;
prof. dr. Milko Bedjanič, član zvezne komisije za zdravila; Jože Piano,
predstavnik republiškega sekretariata za zdravstvo in socialno varstvo;
predstavniki Kemofarmacije Ljubljana, Skupnosti lekarn SRS, Zavoda za
farmacijo in kontrolo zdravil ter predstavniki tovarne Lek Ljubljana in
Krka Novo mesto, izhajajo naslednje ugotovitve, mnenja in predlogi:</p>
<p>Potrošnja zdravil v Sloveniji iz leta v leto narašča, kar je med drugim
posledica napredka v razvoju zdravstvenega varstva in vse večje
zdravstvene prosvetljenosti prebivalstva, pa tudi neracionalnega
trošenja zdravil. 10 % prometa z zdravili, instrumenti, aparati in
priborom krijemo z uvozom, 90 % pa krijemo z domačo proizvodnjo.</p>
<p>Domača farmacevtska industrija je v pretežni meri odvisna od uvoza
surovin, saj 70 % vrednosti njene proizvodnje izvira iz uvoženih, 30 %
pa iz domačih surovin. Farmacevtska industrija se je do leta 1965
oskrbovala z uvoženimi bazičnimi surovinami s kontingentnim
dodeljevanjem deviznih sredstev v okviru tedaj veljavnih bančnih
predpisov. Od lani dalje pa je farmacevtska industrija glede
pridobivanja deviz v enakem položaju kot ostala industrija, saj mora za
uvoz s konvertibilnih področij — ta pa so najpomembnejša za ta uvoz —
ustvariti devizna sredstva z izvozom svojih izdelkov v razmerju 1 : 1.
Zaradi nerazvitosti domače bazične kemične industrije ima farmacevtska
industrija, ki je šele v razvoju, omejene možnosti izvoza. Lastnih
patentov, ki bi bili priznani v tujini, skorajda nimamo. Od vseh
farmacevtskih tovarn v Jugoslaviji bodo le nekatere sposobne zadostiti
sedanjim izvozno-uvoznim pogojem. Vse ostale tovarne predstavljajo čisto
farmacevtsko konfekcijo in praktično nimajo možnosti izvoza, ker je
njihova proizvodnja v celoti odvisna od uvoženega reprodukcijskega
materiala. Značilno za nekatere od teh tovarn pa je, da proizvajajo
predvsem taka zdravila, ki so jih večja podjetja opustila, so pa za
zdravstveno službo neobhodno potrebna. Novi pogoji gospodarjenja pa to
industrijo silijo v izvoz. Zato kupuje z deviznimi sredstvi tudi tak
reprodukcijski material, ki ji je potreben za proizvodnjo tistega blaga,
ki ga lahko izvaža. Iz navedenih razlogov ne more zadovoljivo upoštevati
interesov in potreb zdravstvene službe ter občanov.</p>
<p>Vse to je imelo za posledico, da se je v letu 1965 situacija glede
preskrbe z zdravili, ki je bila v zadnjih letih že nekajkrat zelo
kritična, še bolj zaostrila. Od 1200 registriranih domačih preparatov je
stalno deficitarnih 300 do 400, v nekaterih obdobjih pa znatno več.
Zaradi izpada zdravil iz domače proizvodnje so se večale zahteve po
uvozu podobnih ali istih preparatov iz inozemstva. Deviznih sredstev pa
ni bilo na razpolago več, pač pa iz leta v leto manj. To je privedlo do
situacije, da nimamo praktično nobenih zdravil ter da bodo skromne
rezerve zadostovale komaj do meseca aprila, v primeru povečanih potreb
(epidemija) pa bomo ostali še prej brez potrebnih zdravil.</p>
<p>Slaba prskrbljenost domačega trga z zdravili je zlasti prizadela tiste
bolnike, ki morajo permanentno uživati zdravila. Zato se pogosto dogaja,
da bolniki izgubljajo dragocen čas z iskanjem zdravil, redki pa tudi
niso primeri, ko iščejo bolniki zdravila v zamejstvu. Tako je v
številnih primerih pravica zavarovanca do zdravila le deklarativna. V
primeru, ko si zavarovanec sam preskrbi zdravilo iz inozemstva, pa je
celo materialno oškodovan, ker mu socialno zavarovanje ne povrne
dejanskih stroškov za zdravila.</p>
<p>Odbor je kritično ocenil navedeno situacijo, pri tem pa poudaril, da bi
bilo treba čimprej rešiti tiste probleme, ki pogojujejo tako stanje. V
ospredje stopa problem nadaljnjega razvoja in perspektive domače
farmiacevtske industrije. Upoštevati je namreč treba, da je šel razvoj
te industrije pri nas v drugi smeri kot v svetu, kjer je farmacevtska
industrija najtesneje povezana z bazično kemično industrijo, medtem ko
imamo pri nas relativno veliko število samostojnih farmacevtskih tovarn.
Za našo farmacevtsko industrijo pa je tudi značilno, da se je
specializirala le glede osnovne proizvodnje, ne pa tudi farmacevtskih
specialitet in da kooperacije tako rekoč ni.</p>
<p>Perspektiva domače farmacevtske industrije ni v širjenju
konfekcionarskih kapacitet, ki so že predimenzionirane — jugoslovansko
tržišče je premajhno za rentabilno proizvodnjo, možnosti izvoza pa bodo
vedno omejene zaradi močne konkurence na svetovnem trgu — temveč v
razširjanju kapacitet za sintezo farmacevtskih surovin. Zlasti naj se
usmerja v drobno sintezo, tj. v dejavnost, ki zahteva velik delež
visokega umskega dela. Njena perspektiva je torej v krepitvi
znanstveno-raziskovalnega dela, zaradi česar je treba vso pozornost
posvetiti znanstveno-raziskovalnim kadrom. Naša farmacevtska industrija
je to vprašanje doslej zanemarjala, saj je za razvoj raziskovalnih
kadrov namenjala le neznatna sredstva. Tudi maloštevilni raziskovalni
delavci, ki so zaposleni v posameznih podjetjih, nimajo povsod
zadovoljivih pogojev za raziskovalno delo. Nadaljnji razvoj naše
farmacevtske industrije pa je tudi pogojen z večjo proizvodnjo
farmacevtskih surovin.</p>
<p>Glede na stopnjo razvoja naše farmacevtske industrije, specifičnost
njene proizvodnje ter njeno veliko odvisnost od uvoza surovin je treba v
novih pogojih gospodarjenja zagotoviti tej panogi gospodarstva tako
mesto, da bo ob upoštevanju uvoza gotovih zdravil, sanitetnega materiala
itd. lahko krila potrebe domačega trga po farmacevtskih proizvodih.
Upoštevati je namreč treba, da so zdravila pomemben element zdravljenja,
zdravje pa ima neposredni vpliv na produktivnost.</p>
<p>Rešitev je treba iskati v okviru sedanjega gospodarskega sistema, pri
tem pa za osnovo ne bi smelo biti stališče, da mora farmacevtska
industrija za uvoz surovin s konvertibilnih področij ustvarjati devizna
sredstva z izvozom v razmerju 1 : 1. Farmacevtska podjetja naj bi
dobila del kontingentiranih deviz po ključu brez vezave uvoza z izvozom.
Surovine, uvožene iz teh sredstev, naj bi se porabile samo za zdravila,
namenjena domačemu tržišču. Ves izvoz pa naj bi bil vezan na poslovno
pogodbo podjetja — izvoznika z Jugobanko, ki bi po principu vezave izvoz
— uvoz zagotovila tudi potrebna devizna sredstva. S tem bi preprečili
prelivanje deviz iz kontingenta v izvoz, dali proizvajalcem-izvoznikom
stimulacijo za večje angažiranje v izvozu, zagotovili znatna dodatna
devizna sredstva, s čimer bi bilo pomanjkanje zdravil v precejšnji meri
odpravljeno in dosegli ekonomsko selekcijo vrste paralelnih preparatov.
Razen teh možnosti pa naj se farmacevtska industrija usmeri v čimvečji
meri na uvoz reprodukcijskega materiala iz klirinških območij.</p>
<p>Eden izmed ključnih problemov je tudi problem uvoza gotovih zdravil. Ta
uvoz je še vedno urejen po sistemu kontigentiranega dodeljevanja
deviznih sredstev. Devizna sredstva za uvoz zdravil se odobravajo iz
kontingenta deviz za široko potrošnjo, višina teh sredstev pa je odvisna
od trenutnega stanja trgovinske bilance. Odbor je kritično ocenil
dosedanjo prakso pri dodeljevanju deviznih sredstev iz kontingenta za
široko potrošnjo za potrebe zdravstva. Pri tem je zlasti grajal dejstvo,
da se odobravajo znatna devizna sredstva za uvoz najrazličnejših
predmetov široke potrošnje, da pa ni zadostnega razumevanja za potrebe
zdravstva, čeprav so zdravila in sanitetni material taki predmeti, ki bi
morali biti stalno na zalogi, saj so nepogrešljivi v procesu zdravljenja.</p>
<p>Nadalje je odbor kritično ocenil delitev deviznih sredstev namenjenih
republikam za uvoz zdravil. Sedanji kriteriji za delitev ne ustrezajo,
ker ne upoštevajo razvitosti zdravstvene službe, zdravstvenega standarda
prebivalstva in patologije po posameznih republikah. Delitev sredstev
opravlja uprava za farmacevtsko službo pri zveznem sekretariatu za
zdravstvo in socialno politiko na podlagi planov potreb, ki jih preko
pristojnih republiških sekretariatov predlože registrirani uvozniki. Pri
delitvi deviznih sredstev niso nikoli upoštevane dejanske potrebe, kar
dokazuje med drugim tudi dejstvo, da se kljub znatnemu porastu potrošnje
zdravil sredstva niso povečevala, nasprotno so se iz leta v leto
zmanjševala. Po mnenju odbora bi moralo o tej delitvi v okviru
federacije odločati posebno strokovno telo, sestavljeno iz predstavnikov
zdravstvene in farmacevtske službe ter registriranih uvoznikov
posameznih republik in drugih zainteresiranih činitelj ev. Tako telo bi
nedvomno lahko objektivneje presodilo potrebe in razdelilo devizna
sredstva v skladu s potrebami.</p>
<p>Konkretna poraba deviznih sredstev, odobrenih republiki za uvoz gotovih
zdravil, ne bi smela biti v izključni pristojnosti registriranega
uvoznika in uprave za farmacevtsko službo. Pri določitvi uvozne liste bi
morala imeti odločujoči vpliv republiška komisija za zdravila, ki deluje
v okviru republiškega zdravstvenega centra. Strokovni svet republiškega
zdravstvenega centra naj ponovno prouči sestav te komisije in zagotovi
tak sestav, da bo komisija lahko uspešno opravljala svoje naloge. Za
uspešno delovanje komisije bi bilo koristno, da bi imeli v Sloveniji
institucijo, ki bi študijsko spremljala in analizirala naše domače
tržišče, promet z zdravili in dejanske potrebe zdravstvene službe oz.
občanov po farmacevtskih proizvodih.</p>
<p>Ugotovljeno je bilo, da je postopek pri uvozu gotovih zdravil
dolgotrajen, saj znaša povprečna doba od trenutka odobritve deviznih
sredstev do dejanskega uvoza zdravil 2 do 3 mesece, skupen postopek pa 4
do 5 mesecev. Na dolgotrajnost postopka vpliva poleg dolgotrajnega
tehničnega Jugobanke tudi dejstvo, da mora uvoznik predložiti upravi za
farmacevtsko službo najprej plan potreb za naslednje leto, po odobritvi
devizne kvote pa še seznam zdravil, prilagojen odobreni kvoti. Zato bi
morali vsi, ki sodelujejo v postopku, zlasti pa Jugobanka, ažurneje
poslovati, da bi se postopek pri uvozu zdravil čimbolj skrajšal, zlasti
še, ker od tujih dobaviteljev ne moremo računati na promptne dobave. Po
mnenju odbora bi se postopek skrajšal, če bi v okviru odobrene devizne
kvote za uvoz zdravil republiška komisija za zdravila dokončno odločala
o uvozni listi. Umestnost take rešitve bi bilo treba proučiti.</p>
<p>V zvezi z zagotovitvijo deviznih sredstev za uvoz zdravil je bil odbor
mnenja, da bi bilo neobhodno potrebno zagotoviti določeno rezervo deviz
za uvoz zdravil za izredne nujne potrebe.</p>
<p>Poseben problem predstavlja nekontinuirana preskrbljenost domačega trga
z zdravili in sanitetnim materialom, ki je posledica neenakomernega
dotoka deviznih sredstev za uvoz gotovih zdravil in slabe založenosti
domače farmacevtske industrije z uvoženimi surovinami. Ta problem se
negativno odraža v delovanju zdravstvene in lekarniške službe.
Pomanjkanje zdravil namreč otežkoča zdravnikom normalno zdravljenje
pacientov in ugotavljanje učinkov zdravljenja z določenimi zdravili. Ker
prihajajo zdravila na tržišče v sunkovitih dobavah, so lekarne in ostali
zdravstveni zavodi prisiljeni z občasnimi velikimi naročili vezatj.
znatna obratna sredstva. V bojazni, da jim ne bi primanjkovalo zdravil,
naročajo istovrstna zdravila pri številnih dobaviteljih, s čimer
ustvarjajo umetno povpraševanje na trgu, kar ima med drugim za posledico
neracionalno porabo že tako skromnih deviznih sredstev za uvoz zdravil.
Z realizacijo vseh teh dobav ustvarjajo zdravstveni zavodi prekomerne
zaloge, kar ima tudi za posledico propad določene količine zdravil
zaradi poteka dovoljenega roka uporabe. Pomanjkanje zdravil na tržišču
ima tudi za posledico kopičenje zalog zdravil s strani občanov in
psihološko negativno vpliva na občane v primerih, ko brezuspešno iščejo
zdravila.</p>
<p>Opozorjeno je bilo tudi na problem pomanjkanja določenih zdravil v
primerih, ko je odobrena njihova licenčna izdelava. Z odobritvijo
licenčne izdelave določenega zdravila se v načelu ne dovoljuje več uvoz
takega zdravila. Domačim proizvajalcem so za začetek proizvodnje takega
zdravila običajno prvo leto zagotovljena devizna sredstva za uvoz
potrebnih surovin, kasneje pa so odvisni zgolj od rednega kontingenta za
farmacevtsko industrijo. Ker pa teh sredstev ni dovolj na razpolago, je
končna posledica ta, da na tržišču ni niti domačega niti uvoženega zdravila.</p>
<p>Rešiti je treba nekatere probleme v zvezi z registracijo zdravil. Odbor
je predvsem opozoril na problem preizkušanja domačih in uvoženih
farmacevtskih preparatov pred njihovo registracijo. Analitične preizkuse
domačih in tujih farmacevtskih preparatov opravljajo zavodi za kontrolo
zdravil, na. katere se neposredno obračajo domači proizvajalci kot tudi
inozemske firme, klinične preizkuse pa vse klinike. Zaradi velikega
pritiska za registriranje zdravil — zlasti specialitet — tako s strani
domače in tuje farmacevtske industrije kot tudi s strani zdravstvenih
delavcev samih, bi morali zavodi oziroma klinike, ki preizkušajo
zdravila, še z večjo odgovornostjo opravljati svoje naloge, da ne bi
bilo registrirano zdravilo, ki ni vsestransko in temeljito preizkušeno.</p>
<p>Glede pripomb na dolgotrajnost postopka v zvezi z registracijo zdravil
je bil odbor mnenja, da je dolgotrajnost postopka utemeljena le v
primeru, če je posledica vsestranskega preizkušanja zdravila, ne pa v
primeru neažurnega administrativnega poslovanja.</p>
<p>Odbor je kritično ocenil dejstvo, da razen klinik tudi ostali
zdravstveni zavodi oziroma posamezni zdravniki preizkušajo
neregistrirane inozemske preparate, ki so jih neposredno dobili od
predstavnikov tujih firm. Po mnenju odbora tega ne bi smeli dopustiti,
saj je klinično preizkušanje novega zdravila izredno odgovorna naloga,
ki naj jo opravljajo le klinike, ki imajo za to ustrezne pogoje. V tej
zvezi je bilo tudi poudarjeno, da je škodljiva široka propaganda
neregistriranih inozemskih preparatov, ker ustvarja pritisk na uvoz teh
preparatov, čeprav klinično še niso preizkušeni. Dopusti naj se le
informacija, ki se mora omejiti na klinike.</p>
<p>O registraciji zdravil naj bi odločala širša strokovna komisija v takem
sestavu, da bi bila v stanju vsestransko presoditi rezultate tako
kliničnih kot analitskih preizkusov. Komisija bi morala v večji meri
vplivati na ustreznejši asortiment registriranih zdravil, saj je sedaj
registrirano večje število paralelnih preparatov. Odbor je bil mnenja,
da je revizija registracije zdravil, ki je v teku, umestna.</p>
<p>Po mnenju odbora bi potrebovali institucijo, ki bi študijsko-analitično
spremljala dosežke farmacevtske industrije doma in v svetu, opozarjala na</p>
<p>proizvodnjo novih, učinkovitejših in opuščanje zastarelih, manj
učinkovitih preparatov, dajala ocene zdravil iz ekonomskih vidikov,
dajala pobudo za registra cijo zdravil itd. Taka institucija bi bila v
veliko pomoč zdravstveni službi in farmacevtski industriji ter organom,
ki so odgovorni za preskrbo z zdravili.</p>
<p>Odbor je tudi kritično ocenil dejstvo, da so za ista zdravila po
posameznih lekarnah cene različne. Ta problem je tesno povezan s
problemom oblikovanja dohodka v lekarnah, ki temelji na različno
določenih maržah in režijskih urah po posameznih občinah. Cene za ista
zdravila bi morale biti enotne, kar je treba rešiti z ustrezno rešitvijo
oblikovanja dohodka v lekarnah.</p>
<p>Da bi se odpravile navedene pomanjkljivosti na področju proizvodnje in
preskrbe z zdravili in sanitetnim materialom, bi bilo po mnenju odbora
potrebno :</p>
<p>— proučiti vprašanje nadaljnjega razvoja in perspektive domače
farmacevtske industrije, njene povezanosti z bazično-kemično industrijo,
specializacije in kooperacije;</p>
<p>— zagotoviti farmacevtski industriji za kritje najnujnejših potreb
domačega tržišča devizna sredstva iz kontingentirane kvote brez vezave
uvoza z izvozom, medtem, ko si naj ostala devizna sredstva ta industrija
ustvari v okviru veljavnega uvozno-izvoznega režima;</p>
<p>— intenzivno razvijati znanstveno-raziskovalno delo;</p>
<p>— izločiti iz kontingenta deviz za široko potrošnjo zadostna sredstva za
uvoz zdravil in sanitetnega materiala, ki morajo imeti prednost pred
ostalimi predmeti široke potrošnje;</p>
<p>— v okviru federacije ustanoviti posebno strokovno telo, sestavljeno iz
predstavnikov zdravstvene in farmacevtske službe ter registriranih
uvoznikov posameznih republik za odločanje o delitvi deviznih sredstev
med republike za uvoz zdravil in sanitetnega materiala;</p>
<p>— določiti ustrezne kriterije za delitev deviznih sredstev med republike
za uvoz zdravil, pri čemer je treba upoštevati predvsem razvitost
zdravstvene službe in patologijo prebivalstva;</p>
<p>— zagotoviti odločujoč vpliv republiške komisije za zdravila na
določitev uvozne liste;</p>
<p>— zagotoviti določeno devizno rezervo za uvoz zdravil za nujne primere;</p>
<p>— ažurno poslovanje vseh tistih, ki sodelujejo v postopku za uvoz zdravil;</p>
<p>— ustanoviti institucijo, ki bi študijsko-analitično spremljala dosežke
farmacevtske industrije doma in v svetu, opozarjala na proizvodnjo
novih, učinkovitejših in opuščanje zastarelih, manj učinkovitih
preparatov, dajala ocene zdravil iz ekonomskih vidikov in dajala pobudo
za registracijo zdravil;</p>
<p>— zagotoviti tak sestav strokovne komisije za registracijo zdravil, da
bo le-ta v stanju vsestransko presoditi rezultate tako kliničnih kot
analitskih preizkusov;</p>
<p>— preprečiti škodljivo široko propagando neregistriranih inozemskih
preparatov;</p>
<p>— določiti enotne maloprodajne cene za zdravila z ustrezno rešitvijo
oblikovanja dohodka v lekarnah.</p>
<p>Odbor je bil mnenja, da je treba z navedeno problematiko seznaniti
predsedstvo Skupščine in Izvršni svet. Umestno bi bilo, da bi o
problematiki farmacevtske industrije razpravljal tudi Gospodarski zbor
Skupščine SR Slovenije.</p>
<p>Ker uvodoma navedena informacija republiškega sekretariata za zdravstvo
in socialno varstvo ne obravnava problematike potrošnje zdravil in
lekarniške službe, odbor o teh vprašanjih ni mogel obširneje
razpravljati. Spričo izredne aktualnosti te problematike odbor meni, da
bi moral o njej Socialno-zdravstveni zbor posebej razpravljati. Zato naj
republiški sekretariat za zdravstvo in socialno varstvo v sodelovanju z
ostalimli organi in zavodi pripravi tozadevno temeljito analizo in jo
predloži Skupščini SR Slovenije.</p>
<p>Za poročevalca na seji zbora je odbor določil poslanca Janeza Varla.</p>
<p>Št: 515-1/66 Ljubljana, 17. 2. 1966</p>
<p>SEZNAM GOVORNIKOV Republiški zbor</p>
<p>Baraga inž. Rafael: 96 Butina Boris: 31 Cvenk Miran: 18, 43, 46, 59,
66 Globevnik dr. Josip: 44, 59, 67, 75, 79, 80 Gorenc Franc: 24 Gorenc Ivan: 36 Jamar Mirko: 65, 66 Jerman Riko:
67 Klemenčič Milan: 95 Kobal Sveto: 49, 51, 54, 104 Kočar Magda: 86
Kolar Franci: 74, 75 Košmelj Miran: 80 Kristan Milan: 20, 96
Kržičnik Ermin: 105 Kutin France: 101 Leben Franc: 27 Levičnik
Jurij: 5,7, 62, 77, 79 Lipužič Boris: 93</p>
<p>	</p>
<p>Lovrenčič Kristina: 25, 94</p>
<p>Lužovec Ivan: 53</p>
<p>Majcen Nada: 89</p>
<p>Marinko Miha: 60</p>
<p>Markič Janko: 40,</p>
<p>Mejak inž. Miran: 46</p>
<p>Oprešnik Miloš: 55, 59, 74, 78, 102</p>
<p>Perger Slavka: 105</p>
<p>Petelin Andrej: 82</p>
<p>Premrou dr. Branko: 63</p>
<p>Pušenjak Rado: 77</p>
<p>Ravbar Milan: 102</p>
<p>Remec Mirko: 38</p>
<p>Ros Ivan: 97</p>
<p>Smole Janko: 6, 62</p>
<p>Šter Janez: 35</p>
<p>Tribušon inž. Tone: 45</p>
<p>Zadravec Franc: 4, 58</p>
<p>Zupančič Viktor: 101, 103</p>
<p>------------------------------------------------------------------------</p>
<p>Gospodarski zbor</p>
<p>Arzenšek Ivan: 121, 132, 134, 147 Benedejčič Miro: 133, 150 Glušič inž.
Miran: 151, 171 Grilc Elka: 141</p>
<p>Jerman Riko: 112, 123, 163, 166 Karba Štefan: 159 Klavs Vladimir :
173 Kobe inž. Miloš: 129, 131 Kočevar Ivan: 153, 176 Kolar dr. Drago:
123 Kolar Franci: 156, 165 K o moč ar Edo: 138, 161, 162 Kos Justa: 120,
168, 170, 179 Kotnik inž. Viktor: 152 Kovic inž. Anton: 144, 169 Kragelj
inž. Franc: 132 Kulovec Vida: 178, 179 Lesar Jože: 125, 137 Medvešček
Milan: 175 Mejak inž. Miran: 110</p>
<p>	</p>
<p>Menna Tatjana: 124</p>
<p>Pariš Ivan: 135, 139</p>
<p>Pelc-Čeferin Mara: 127</p>
<p>Pere Drago: 109</p>
<p>Peršak Ivan: 174</p>
<p>Premrou dr. Branko: 145, 149, 165</p>
<p>Rome Dragica: 176</p>
<p>Simoneti Rino: 158</p>
<p>Stegu Alojz: 122</p>
<p>Šifrer Savo: 130, 142, 144, 147, 149, 166, 167</p>
<p>Tepina Jože: 145, 155, 162, 167, 172, 174, 176</p>
<p>Tesovnik inž. Franc: 155, 156, 167, 168, 177</p>
<p>Vujec Peter: 139, 142, 144, 147, 171,</p>
<p>174, 178 Zaviršek Franc: 125 Zokalj Alojz: 169</p>
<p>------------------------------------------------------------------------</p>
<p>Prosvetno-kulturni zbor</p>
<p>Babič Branko: 196, 225 Bertoncelj Ivan: 188 Debič Dane: 185 Dernač
Vlado: 225 Filipčič Milan: 184, 185, 200, 201 Golob Vlado: 191, 222 Kambič Janez: 197 K o dri č Zofka: 198</p>
<p>	</p>
<p>Koinhauser dr. Aleksandra: 214 Lah dr. Avguštin: 222 Mar osek Vinko: 216
Martelanc Tomo: 181, 182, 202 Modic dr. Roman: 187, 201, 219 Stiplovšek
Miro: 204, 220 Šinigoj Dušan: 188 Škaler Stanko: 223</p>
<p>------------------------------------------------------------------------</p>
<p>Šušteršič Darinka: 196 Tavčar Ivo: 198, 208, 217, 224 Tušek Mirko: 209,
218, 220, 221 Vižintin Avgust: 203</p>
<p>Socialno-</p>
<p>Berkopec Vida: 240 Bunta dr. Stjepan: 228, 258, 261 Karba Dušan: 239
Mozetič dr. Vinko: 228, 256 Nered Jože: 245 Oblak Jože: 248 Petelin
Andrej: 249 Rudolf Marija: 246</p>
<p>Organizacij</p>
<p>Albreht Roman: 295</p>
<p>Bačič Geza: 315</p>
<p>Bavcon dr. Ljubo: 312</p>
<p>Čačinovič Rudi: 319</p>
<p>Čepič Mirko: 301</p>
<p>Florjančič Tone: 307</p>
<p>Golja Evgen: 289</p>
<p>Holc Ivan: 282</p>
<p>Jan Vladka: 318</p>
<p>Jesenšek Albin: 294</p>
<p>Jovan Milka: 278, 301</p>
<p>Klanšek Maks: 306</p>
<p>Konvalinka dr. Kostja: 322, 324</p>
<p>Kristan dr. Ivan: 301</p>
<p>Kržičnik Ermin: 265</p>
<p>	</p>
<p>Vute Miroslav: 197, 207, 218 Zupančič Beno: 191, 201, 219 Zoher
Truda: 207 Žontar Jože: 206</p>
<p>dravstveni zbor</p>
<p>Rupreht Uroš: 237 Šenčur Polonca: 248 Šeg edin dr. Ruža: 241 Šelih
Stane: 230, 258, 260 Vari Janez: 231 Vojsk Dolfe: 242 Vrhunc Janez: 234
Žumer Albin: 236</p>
<p>I</p>
<p>sko - politični zbor</p>
<p>Kutin France: 322 Kyovsky dr. Rudi: 292 Lokar Breda: 311
Lokovšek Tatjana: 325, 327 Majcen Nada: 302 Marošek Vinko: 325
Piškur Lojze: 284 Podbregar Erna: 272 Prelovec Cveto: 324 Saksida
Joško: 300 Svetina Franc: 271 Šuštaršič Zvone: 288 Tomažič Franc: 280
Vujec Peter: 263 Zupančič inž. Marija: 265</p>
<p>------------------------------------------------------------------------</p>
<p>Mretarlat Skupščine SRS dokumentacija</p>
<p>VSEBINA</p>
<p>Republiški zbor 32. seja — 15. in 16. februarja 1966 Pred dnevnim redom:</p>
<p>I</p>
<p>1. Odsotnost poslancev......................... 3</p>
<p>2. Določitev dnevnega reda....................... 3</p>
<p>Govornik:</p>
<p>Franc Zadravec ........................... 4</p>
<p>Dnevni red:</p>
<p>1. Odobritev zapisnika 31. seje Republiškega zbora .......... 5</p>
<p>2. Razprava o družbenem in gospodarskem, razvoju v letu 1965 in o
možnosti razvoja SR Slovenije v letu 1966 (skupno z Gospodarskim zborom) 5</p>
<p>Govorniki :</p>
<p>Janko Smole..........................................................6</p>
<p>Miran Cvenk..........................18, 43</p>
<p>Milan Kristan........................................................20</p>
<p>Franc Gorenc........................................................24</p>
<p>Kristina Lovrenčič....................................................25</p>
<p>Franc Leben...............................27</p>
<p>Boris Butina..........................................................31</p>
<p>Janez Šter............................................................35</p>
<p>Ivan Gorenc...........................................36</p>
<p>Mirko Remec ........................................................38</p>
<p>Janko Markič........................................................40</p>
<p>Dr. Josip Globevnik..................................................44</p>
<p>3. Obravnava in sklepanje o predlogu zakona o usmeritvi sredstev za
investicije v letu 1966 ........................ 44</p>
<p>Govornika:</p>
<p>Inž. Tone Tribušon.......................... 45</p>
<p>Miran Cvenk ....... . . ................. 46</p>
<p>4. Obravnava in sklepanje o potrditvi zaključnega računa skupnih rezerv
gospodarskih organizacij za leto 1965 .................</p>
<p>Govornik:</p>
<p>Miran Mejak............................ 46</p>
<p>5. Obravnava in sklepanje o predlogu zakona o spremembah in dopolnitvah
zakona o načinu gospodarjenja in razpolaganja s skupnimi rezervami
gospodarskih organizacij.................. 49</p>
<p>Govornik:</p>
<p>Sveto Kobal............................. 49</p>
<p>6. Obravnava in sklepanje o predlogu zakona o gospodarjenju in
razpolaganju z dopolnilnimi sredstvi skupnih rezerv gospodarskih
organizacij 51</p>
<p>Govornika :</p>
<p>Sveto Kobal...........................51, 54</p>
<p>Ivan Lužovec............................ 53</p>
<p>7. Obravnava in sklepanje o predlogu zakona o prenosu sredstev
odpravljenih družbenih investicijskih skladov na poseben račun SR
Slovenije 55</p>
<p>Govorniki :</p>
<p>Miloš Oprešnik.........................55, 59</p>
<p>Jurij Levičnik..........................57, 62</p>
<p>Franc Zadravec......................................................58</p>
<p>Miran Cvenk........................................................59</p>
<p>Dr. Josip Globevnik......................................59</p>
<p>Miha Marinko........................................................60</p>
<p>Janko Smole........................................................62</p>
<p>Dr. Branko Premrou..................................................63</p>
<p>8. Obravnava in. sklepanje o predlogu zakona o vložitvi republiških
sredstev v kreditni sklad Splošne gospodarske banke SR Slovenije .... 64</p>
<p>9. Obravnava in sklepanje o predlogu sklepa o tem, da se SR Slovenija
lahko zadolži pri Splošni gospodarski banki SR Slovenije do višine 25
milijonov N dinarjev za financiranje nadaljnje graditve investicijskih
objektov rta področju prosvete, znanosti in zdravstva -v letu 1966 ... 65</p>
<p>Govorniki :</p>
<p>Mirko Jamar..........................65, 66</p>
<p>Miran Cvenk............................ 66</p>
<p>Dr. Josip Globevnik..................................................67</p>
<p>10. Obravnava in sklepanje o predlogu zakona o preosnovanju Splošne gospodarske banke SR Slovenije v Investicijsko banko Slovenije ... 67</p>
<p>v</p>
<p>Govorniki :</p>
<p>Riko Jerman..........................................................67</p>
<p>Franci Kolar .....................................................74</p>
<p>Miloš Oprešnik......................................................74</p>
<p>Dr. Josip Globevnik...........................75</p>
<p>11. Obravnava in sklepanje o predlogu odloka o pogojih za ustanovitev
določenih poslovnih bank...................... 75</p>
<p>Govorniki :</p>
<p>Franci Kolar............................ 75</p>
<p>Rado Pušenjak............................ 77</p>
<p>Jurij Levičnik..........................77, 79</p>
<p>Miloš Oprešnik........................... 78</p>
<p>Dr. Josip Globevnik.........................79</p>
<p>12. Obravnava in sklepanje o predlogu zakona o ustanovitvi sveta bank</p>
<p>v SR Sloveniji............................ 80</p>
<p>Govornika:</p>
<p>Dr. Josip Globevnik......................... 80</p>
<p>Miran Košmelj............................ 80</p>
<p>13. Obravnava in sklepanje o predlogu odloka o soglasju k določitvi
stopnje osnovnega prispevka za invalidsko in pokojninsko zavarovanje ter
prispevka za otroški dodatek...................... 81</p>
<p>14. Obravnava in sklepanje o predlogu zakona o prenehanju veljavnosti
zakona o najvišji meji, do katere se sme določiti stopnja osnovnega
prispevka za zdravstveno zavarovanje delavcev,............ 81</p>
<p>15. Obravnava stopnje oziroma višine prispevka za osnovno zdravstveno
zavarovanje kmetov za leto 1,966 in sklepanje o predlogu odloka o
soglasju k določitvi stopnje oziroma višine prispevka za osnovno
zdravstveno zavarovanje kmetov za leto 1966 .............. . 82</p>
<p>Govornika :</p>
<p>Andrej Petelin ........................... 82</p>
<p>Magda Kočar............................ 86</p>
<p>16. Obravnava in sklepanje o predlogu zakona o izvrševanju vzgojnih
ukrepov............................... 89</p>
<p>Govornik:</p>
<p>Nada Majcen............................ 89</p>
<p>17. Obravnava in sklepanje o predlogu zakona o arhivskem gradivu in</p>
<p>o arhivih..............................93</p>
<p>Govornika :</p>
<p>Boris Lipužič............................93</p>
<p>Kristina Lovrenčič..........................94</p>
<p>18. Obravnava in sklepanje o zaključnih računih in finančnih načrtih
republiških skladov.........................94</p>
<p>Govorniki :</p>
<p>Milan Klemenčič....................................................95</p>
<p>Inž. Rafael Baraga....................................................96</p>
<p>Milan Kristan........................................................96</p>
<p>Ivan Ros ............................................................97</p>
<p>19. Obravnava in sklepanje o predlogu odloka o povračilih in nagradah
sodnikom porotnikom okrožnih sodišč, okrožnih gospodarskih sodišč,
Višjega gospodarskega sodišča v Ljubljani in Vrhovnega sodišča SR
Slovenije ..............................100</p>
<p>Govornik :</p>
<p>France Kutin............................101</p>
<p>20. Obravnava in sklepanje o predlogu odloka o tem, za katere
gospodarske organizacije imenuje člane v komisijo za razpis mesta
direktorja tudi Izvršni svet Skupščjne SR Slovenije.................101</p>
<p>Govornik:</p>
<p>Viktor Zupančič ...........................101</p>
<p>21. Obravnava in sklepanje o predlogu sklepa, da SR Slovenija prevzame
odplačevanje dveh posojil, odobrenih Združenju visokošolskih zavodov</p>
<p>v Mariboru.............................101</p>
<p>Govornika :</p>
<p>Miloš Oprešnik...........................102</p>
<p>Milan Ravbar..................._t . ....... . 102</p>
<p>22. Volitve in imenovanja:</p>
<p>— imenovanje članov upravnega odbora vodnega sklada SR Slovenije 102</p>
<p>Govornik:</p>
<p>Viktor Zupančič .........................103</p>
<p>— razrešitev sodnika Okrožnega sodišča v Kopru...........103</p>
<p>Govornik :</p>
<p>Viktor Zupančič.........................103</p>
<p>23. Poslanska vprašanja.........................103</p>
<p>Govorniki :</p>
<p>Sveto Kobal.............................104</p>
<p>Ermin Kržičnik...........................105</p>
<p>Slavka Perger............................105</p>
<p>Gospodarski zbor 31. seja — 15. in 16. februarja 1966</p>
<p>Pred dnevnim redom:</p>
<p>1. Odsotnost poslancev.........................107</p>
<p>2. Komemoracija za umrlim poslancem Filipom Kolencem.......107</p>
<p>3. Sporočila pred določitvijo dnevnega reda..............107</p>
<p>4. Določitev dnevnega reda.......................107</p>
<p>Dnevni red:</p>
<p>1. Odobritev zapisnika 30. seje Gospodarskega zbora..........108</p>
<p>2. Razprava o družbeno-gospodarskem razvoju v letu 1965 in o možnostih
razvoja SR Slovenije v letu 1966 (skupno z Republiškim zborom) ... 108</p>
<p>Govorniki :</p>
<p>Drago Pere . ............................109</p>
<p>Inž. Miran Mejak...........................110</p>
<p>Riko Jerman..........................112, 123</p>
<p>Justa Kos..............................120</p>
<p>Ivan Arzenšek............................121</p>
<p>Alojz Stegu..............................122</p>
<p>Dr. inž. Drago Kolar .........................123</p>
<p>Tatjana Menna.....................................124</p>
<p>Jože Lesar..............................125</p>
<p>Franc Zaviršek...........,................125</p>
<p>Mara Pelc-Čeferin................ . ...........127</p>
<p>Miloš Kobe...............................129, 131</p>
<p>Savo Šifrer...................:.........130</p>
<p>3. Obravnava in sklepanje o predlogu zakona o usmeritvi sredstev za</p>
<p>investicije v letu 1966 .............. ................131</p>
<p>Govorniki :</p>
<p>Inž. Franc Kragelj.............................132</p>
<p>Inž. Ivan Arzenšek.......................132, 134</p>
<p>Miro Benedejčič ...........................133</p>
<p>4. Obravnava in sklepanje o potrditvi zaključnega računa skupnih rezerv gospodarskih organizacij za leto 1965..................................135</p>
<p>Govorniki :</p>
<p>Ivan Pariš...........................135, 139</p>
<p>Jože Lesar.............................137</p>
<p>Edo Komočar ............................138</p>
<p>5. Obravnava in sklepanje o predlogu zakona o spremembah in dopolnitvah
zakona o načinu gospodarjenja in razpolaganja s skupnimi rezervami
gospodarskih organizacij..................139</p>
<p>Govorniki:</p>
<p>Peter Vujec.............................139</p>
<p>Elka Grilc.....................................141</p>
<p>Savo Šifrer.............................142</p>
<p>Obravnava in sklepanje o predlogu zakona o gospodarjenju in razpolaganju
z dopolnilnimi sredstvi skupnih rezerv gospodarskih organizacij 142</p>
<p>Govorniki:</p>
<p>Peter Vujec..........................1(42, 144</p>
<p>Inž. Anton Kovič..........................144</p>
<p>Savo Šifrer.............................144</p>
<p>Dr. Branko Premrou.........................145</p>
<p>7. Obravnava in sklepanje o predlogu odloka o prenosu sredstev
odpravljenih družbenih investicijskih skladov na poseben račun SR
Slovenije 145</p>
<p>Govorniki :</p>
<p>Jože Tepina . . . . ...............................145</p>
<p>Ivan Arzenšek............................147</p>
<p>Savo Šifrer . .........................147, 149</p>
<p>Peter Vujec.............................147</p>
<p>Dr. Branko Premrou.........................149</p>
<p>Miro Benedejčič...........................150</p>
<p>Inž. Miran Glušič ..........................151</p>
<p>Inž. Viktor Kotnik..........................152</p>
<p>Ivan Kočevar..............................153</p>
<p>8. Obravnava in sklepanje o predlogu odloka o vložitvi republiških
sredstev v kreditni sklad Splošne gospodarske banke SR Slovenije.....154</p>
<p>9. Obravnava in sklepanje o predlogu zakona o preosnovanju Splošne
gospodarske banke SR Slovenije v investicijsko banko Slovenije .... 154</p>
<p>10. Obravnava in sklepanje o predlogu odloka o pogojih za ustanovitev</p>
<p>določenih poslovnih bank.......................156</p>
<p>Govorniki :</p>
<p>Franci Kolar..........................156, 165</p>
<p>Rino Simoneti............................158</p>
<p>Štefan Karba.............................159</p>
<p>Edo Komočar..........................161, 162</p>
<p>Jože Tepina.............................162</p>
<p>Riko Jerman..........................163, 166</p>
<p>Dr. Branko Premrou.........................165</p>
<p>Savo Šifrer............................ . 166</p>
<p>11. Obravnava in sklepanje o predlogu zakona o ustanovitvi sveta bank</p>
<p>v SR Sloveniji............................166</p>
<p>Govorniki :</p>
<p>Savo Šifrer . . . ..........................167</p>
<p>Inž. Franc Tesovnik.............. . . .........167</p>
<p>Jože Tepina.............................167</p>
<p>12. Obravnava in sklepanje o zaključnem računu cestnega sklada SR Slo</p>
<p>venije za leto 1965 in o finančnem načrtu tega sklada za leto 1966 . . .
167 Govorniki :</p>
<p>Inž. Franc Tesovnik.........................168</p>
<p>Justa Kos...........................168, 170</p>
<p>Alojz Kokalj............................169</p>
<p>Inž. Anton Kovič..........................169</p>
<p>13. Obravnava o zaključnem računu vodnega sklada SR Slovenije za leto</p>
<p>1965 in d finančnem načrtu vodnega sklada SR Slovenije za leto 1966 170</p>
<p>14. Poslanska vprašanja.........................170</p>
<p>Govorniki :</p>
<p>Inž. Miran Glušič..............................171</p>
<p>Peter Vujec...........................171—178</p>
<p>Jože Tepina ..........................172—176</p>
<p>Vladimir Klavs............................173</p>
<p>Ivan Peršak.............................174</p>
<p>Milan Medvešček...........................175</p>
<p>Dragica Rome............................176</p>
<p>Ivan Kočevar............................176</p>
<p>Inž. Franc Tesovnik.........................177</p>
<p>Vida Kulovec.........................178, 179</p>
<p>Justa Kos..............................179</p>
<p>Prosvetno-kulturni zbor 27. seja — 14. februarja 1966</p>
<p>Pred dnevnim redom:</p>
<p>1. Odsotnost poslancev.........................180</p>
<p>2. Določitev dnevnega reda.......................180</p>
<p>Govornika: Inž. Franc Tesovnik Jože Tepina ....</p>
<p>156 155</p>
<p>1. Odobritev zapisnika 26. seje Prosvetno-kulturnega zbora.......180</p>
<p>2. Poslanska vprašanja.........................180</p>
<p>Govornik:</p>
<p>Tomo Martelanc........................181, 182</p>
<p>3. Razprava o družbeno-gospodarskem razvoju v letu 19Gp in o možnostih
razvoja SR Slovenije v letu 1966 ................... 184</p>
<p>Govorniki :</p>
<p>Milan Filipčič........................ 184—201</p>
<p>Dane Debič.............................185</p>
<p>Dr. Roman Modic........................ 187, 201</p>
<p>Dušan Šinigoj............................188</p>
<p>Ivan Bertoncelj...........................188</p>
<p>Vlado Golob.............................191</p>
<p>Beno Zupančič.........................191, 201</p>
<p>Branko Babič............................196</p>
<p>Darinka Šušteršič..........................196</p>
<p>Janez Kambič............................197</p>
<p>Miroslav Vute............................197</p>
<p>Zofka Kodrič................. \ .. ........198</p>
<p>Ivo Tavčar..............................198</p>
<p>4. Obravnava in sklepanje o predlogu zakona o arhivskem gradivu in</p>
<p>o arhivih...............................202</p>
<p>Govorniki :</p>
<p>Tomo Martelanc...........................202</p>
<p>Avgust Vižintin...........................203</p>
<p>Miro Stiplovšek...........................204</p>
<p>Jože Zontar.............................206</p>
<p>Miroslav Vute............................207</p>
<p>5. Razprava o materialnem položaju študentov.............207</p>
<p>Govornika:</p>
<p>Truda Zoher-Durjava.........................207</p>
<p>Ivo Tavčar..............................208</p>
<p>6. Obravnava in sklepanje o zaključnem računu sklada SR Slovenije za</p>
<p>šolstvo za leto 1965 ..............................................209</p>
<p>Govorniki :</p>
<p>Mirko Tušek.............................209</p>
<p>Dr. Aleksandra Kornhauser......................214</p>
<p>Vinko Marošek.............................216</p>
<p>Ivo Tavčar..............................217</p>
<p>31«</p>
<p>VII</p>
<p>7. Obravnava in sklepanje o finančnem načrtu sklada SR Slovenije za</p>
<p>šolstvo za leto 1966
..................................................218</p>
<p>Govorniki:</p>
<p>Miroslav Vute............................218</p>
<p>Mirko Tušek...........................218—221</p>
<p>Dr. Roman Modic................. .........219</p>
<p>Beno Zupančič............................219</p>
<p>Miro Stiplovšek...........................220</p>
<p>Dr. Avguštin Lah..........................222</p>
<p>Dnevni red:</p>
<p>8. Obravnava zaključnega računa za leto 1965 in finančnega načrta za
leto 1966 sklada SR Slovenije za pospeševanje kulturnih dejavnosti . . 222</p>
<p>Govorniki :</p>
<p>Vlado Golob.............................222</p>
<p>Stanko Škaler............................223</p>
<p>Ivo Tavčar..............................224</p>
<p>9. Poročilo mandatno-imunitetne komisije Prosvetno-kulturnega zbora . .
225 Govornik:</p>
<p>Branko Babič.............................225</p>
<p>10. Poslansko vprašanje.........................225</p>
<p>Govornik:</p>
<p>Vlado Dernač ............................225</p>
<p>Socialno - zdravstveni zbor 22. seja — 22. februarja 1966</p>
<p>Pred dnevnim redom:</p>
<p>1. Odsotnost poslancev.........................227</p>
<p>2. Sporočila pred določitvijo dnevnega reda.............. . 227</p>
<p>3. Določitev dnevnega reda.......................227</p>
<p>Govornik:</p>
<p>Dr. Stjepan Bunta..........................228</p>
<p>Dnevni red:</p>
<p>1. Odobritev zapisnika 21. seje Socialno-zdravstvenega zbora......228</p>
<p>2. Razprava o proizvodnji, distribuciji in potrošnji zdravil .
.......228</p>
<p>Govorniki :</p>
<p>Dr. Vinko Mozetič..........................228</p>
<p>Stane Šelih.............................230</p>
<p>Janez Vari..............................231</p>
<p>Janez Vrhunc............................234</p>
<p>Albin Zumer.............................236</p>
<p>Uroš Rupreht.............................237</p>
<p>Dušan Karfoa ..............................239</p>
<p>Vida Berkopec ............................240</p>
<p>Dr. Ruža Šegedin..........................241</p>
<p>3. Obravnava stopenj prispevkov za invalidsko in pokojninsko zavarovanje
ter prispevka za otroški dodatek in sklepanje o predlogu odloka</p>
<p>o soglasju k določitvi stopenj teh prispevkov .............242</p>
<p>Govornik:</p>
<p>Dolfe Vojsk.............................242</p>
<p>4. Obravnava in sklepanje o predlogu zakona o prenehanju veljavnosti
zakona o najvišji meji, do katere se sme določiti stopnja osnovnega prispevka za zdravstveno zavarovanje delavcev............245</p>
<p>5. Obravnava stopnje oziroma višine prispevka za osnovno zdravstveno
zavarovanje kmetov za leto 1966 in sklepanje o predlogu odloka o
soglasju k določitvi stopnje oziroma višine tega prispevka.......245</p>
<p>Govorniki :</p>
<p>Jože Nered..............................245</p>
<p>Marija Rudolf............................246</p>
<p>Polonca Šenčur............................248</p>
<p>Jože Oblak..............................248</p>
<p>Andrej Petelin............................249</p>
<p>6. Obravnava in sklepanje o predlogu okvirnega programa dela zbora za prvo polletje 1966 .......................... 256</p>
<p>Govornik:</p>
<p>Dr. Vinko Mozetič..........................256</p>
<p>7. Obravnava in sklepanje o predlogu sklepa o ustanovitvi začasnih
odborov Socialno-zdravstvenega zbora..................257</p>
<p>8. Poslanska vprašanja.........................258</p>
<p>Govornika:</p>
<p>Stane Šelih........................... 258, 260</p>
<p>Dr. Stjepan Bunta........................ 258, 261</p>
<p>Organizacijsko-politični zbor 31. seja — 28. februarja 1966</p>
<p>Pred dnevnim redom:</p>
<p>1. Odsotnost poslancev.........................262</p>
<p>2. Sporočila pred določitvijo dnevnega reda...............262</p>
<p>3. Določitev dnevnega reda.......................262</p>
<p>Dnevni red:</p>
<p>1. Odobritev zapisnika 30. seje Organizacijsko-političnega zbora.....263</p>
<p>2. Poslanska vprašanja.........................263</p>
<p>Govorniki :</p>
<p>Peter Vujec..............................263</p>
<p>Inž. Marija Zupančič.........................265</p>
<p>Ermin Kržičnik...........................265</p>
<p>Franc Svetina........,...................271</p>
<p>3. Razprava o vprašanjih ureditve delovnih razmerij v splošnih aktih
delovnih organizacij.........................272</p>
<p>Erna Podbregar...........................272</p>
<p>Milka Jovan.......................... 278, 301</p>
<p>Franc Tomažič............................280</p>
<p>Ivan Holc............................. 282</p>
<p>Lojze Piškur.............................284</p>
<p>Zvone šuštaršič...........................288</p>
<p>Evgen Golja.............................289</p>
<p>Dr. Rudi Kyovsky..........................292</p>
<p>Albin Jesenšek............................294</p>
<p>Roman Albreht.........................295</p>
<p>Joško Saksida...............................300</p>
<p>Dr. Ivan Kristan...........................301</p>
<p>Mirko Cepič.............................301</p>
<p>4. Obravnava in sklepanje, o predlogu zakona o izvrševanju vzgojnih
ukrepov...............................302</p>
<p>Govorniki :</p>
<p>Nada Majcen.............................302</p>
<p>Maks Klanšek............................306</p>
<p>Tone Florjančič...........................307</p>
<p>Breda Lokar.............................311</p>
<p>Dr. Ljubo Bavcon..........................312</p>
<p>Geza Bačič..............................315</p>
<p>Vladka Jan.............................317</p>
<p>Rudi Čačinovič............................319</p>
<p>5. Obravnava in sklepanje o predlogu odloka o povračilih in nagradah
sodnikom porotnikom okrožnih sodišč, okrožnih gospodarskih sodišč,
Višjega gospodarskega sodišča v Ljubljani in Vrhovnega sodišča SR
Slovenije ..............................322</p>
<p>Govornik:</p>
<p>France Kutin............................322</p>
<p>6. Obravnava in sklepanje o predlogu odloka o tem, za katere gospodarske
organizacije imenuje člane v komisijo za razpis mesta direktorja tudi
Izvršni svet Skupščine SR Slovenije................322</p>
<p>Govornika :</p>
<p>Dr. Kostja Konvalinka..................... 322, 324</p>
<p>Cveto Prelovec............................324</p>
<p>7. Obravnava in sklepanje o predlogu sklepa o tem, da se SR Slovenija
lahko zadolži pri Splošni gospodarski banki SR Slovenije do višine 25
milijonov novih dinarjev za financiranje nadaljnje graditve
investicijskih objektov na področju prosvete, znanosti in zdravstva v
letu 1966 324</p>
<p>8. Obravnava in sklepanje o prevzemu poroštev.............324</p>
<p>Govornika :</p>
<p>Tatjana Lokovšek..........................325</p>
<p>Vinko Marošek . ...........................325</p>
<p>9. Obravnava predloga programa dela Organizacijsko-političnega zbora za
leto 1966 ....................................................325</p>
<p>10. Potrditev imenovanja začasnih odborov................326</p>
<p>Govornik:</p>
<p>Tatjana Lokovšek..........................327</p>
<p>PRILOGE</p>
<p>1. Pismena vprašanja poslancev:</p>
<p>— Mirka Remca, poslanca Republiškega zbora............329</p>
<p>— Slavke Perger, poslanke Republiškega zbora............330</p>
<p>— Milana Medveščka, poslanca Gospodarskega zbora.........330</p>
<p>— Franca Bizjaka, poslanca Prosvetno-kulturnega zbora.......331</p>
<p>— Ivana Bertonclja, poslanca Prosvetno-kulturnega zbora......331</p>
<p>— Miroslava Vuteja, poslanca Prosvetno-kulturnega zbora......331</p>
<p>— Trude Zoher-Durjava, poslanke Prosvetno-kulturnega zbora .... 331</p>
<p>— Ivanke Strmole, poslanke Socialno-zdravstvenega zbora......332</p>
<p>— Franca Svetine, poslanca Organizacijsko-političnega zbora.....332</p>
<p>— inž. Marije Zupančič-Vičar, poslanke Organizacijsko-političnega
zbora...............................333</p>
<p>2. Predlog resolucije o usmeritvi razvoja SR Slovenije v letu 1966 ....
334^/ Poročila:</p>
<p>— zakonodajno-pravne komisije...................337</p>
<p>— odbora za družbeni plan, finance in proračun RZ.........338</p>
<p>— odbora za proučevanje zakonskih in drugih predlogov GZ.....342</p>
<p>3. Predlog zakona o usmeritvi sredstev za investicije v letu 1966
..........344</p>
<p>Obrazložitev.............................344</p>
<p>Poročila:</p>
<p>— zakonodajno-pravne komisije...................346</p>
<p>— odbora za družbeni plan, finance in proračun RZ.........346</p>
<p>— odbora za proučevanje zakonskih in drugih predlogov GZ.....348</p>
<p>4. Predlog odloka o potrditvi zaključnega računa republiških skupnih</p>
<p>rezerv gospodarskih organizacij za leto 1965 ..........................348</p>
<p>Obrazložitev.............................348</p>
<p>Poročila:</p>
<p>— odbora za proučevanje zakonskih in drugih predlogov GZ.....350</p>
<p>— zakonodajno-pravne komisije.......................350</p>
<p>5. Predlog zakona o spremembah in dopolnitvah zakona o načinu
gospodarjenja in razpolaganja s skupnimi rezervami gospodarskih
organizacij ...............................351</p>
<p>Obrazložitev......... ....................354</p>
<p>Poročila:</p>
<p>— zakonodajno-pravne komisije...................354</p>
<p>— odbora za družbeni plan, finance in proračun RZ..........356</p>
<p>— odbora za proučevanje zakonskih in drugih predlogov GZ.....357</p>
<p>6. Predlog zakona o gospodarjenju in razpolaganju z dopolnilnimi sredstvi</p>
<p>skupnih rezerv gospodarskih organizacij................358</p>
<p>Obrazložitev.............................360</p>
<p>Poročila:</p>
<p>— zakonodajno-pravne komisije...................362</p>
<p>— odbora za družbeni plan, finance in proračun RZ in odbora za
proučevanje zakonskih in drugih predlogov GZ............363</p>
<p>7. Predlog odloka o prenosu sredstev odpravljenih družbenih investicijskih</p>
<p>skladov na poseben račun SR Slovenije................365</p>
<p>Obrazložitev.............................366</p>
<p>Poročila:</p>
<p>— odbora za družbeni plan, finance in proračun RZ..........367</p>
<p>— zakonodajno-pravne komisije...................368</p>
<p>— odbora za proučevanje zakonskih in drugih predlogov GZ.....368</p>
<p>8. Predlog odloka o vložitvi republiških sredstev v kreditni sklad Splošne</p>
<p>gospodarske banke SR Slovenije...................368</p>
<p>Obrazložitev.............................369</p>
<p>Poročila:</p>
<p>— odbora za družbeni plan, finance in proračun RZ.........369</p>
<p>— zakonodajno-pravne komisije...................370</p>
<p>— odbora za proučevanje zakonskih in drugih predlogov GZ.....370</p>
<p>9. Predlog sklepa o zadolžitvi SR Slovenije pri Splošni
gospodarski banki SRS za financiranje nadaljnje graditve investicijskih
objektov na področju prosvete, znanosti in zdravstva v letu 1966 ........................370</p>
<p>Obrazložitev.............................371</p>
<p>Poročila:</p>
<p>— zakonodajno-pravne komisije...................371</p>
<p>— odbora za družbeni plan, finance in proračun RZ.........372</p>
<p>— odbora za proučevanje zakonskih in drugih predlogov OPZ .... 373</p>
<p>10. Predlog zakona o preosnovanju Splošne gospodarske banke SR Slovenije
v investicijsko banko Slovenije.................374</p>
<p>Obrazložitev.............................375</p>
<p>Poročila:</p>
<p>— zakonodajno-pravne komisije...................376</p>
<p>— odbora za družbeni plan, finance in proračun RZ.........379</p>
<p>— odbora za proučevanje zakonskih in drugih predlogov GZ.....380</p>
<p>X-</p>
<p>11. Predlog odloka o pogojih za ustanovitev določenih poslovnih bank .. . 380</p>
<p>Obrazložitev.............................380</p>
<p>Poročila:</p>
<p>— zakonodajno-pravne komisije...................383</p>
<p>— odbora za proučevanje zakonskih in drugih predlogov GZ.....384</p>
<p>12. Predlog zakona o ustanovitvi sveta bank v SR Sloveniji........384</p>
<p>Obrazložitev.............................385</p>
<p>Poročila:</p>
<p>— zakonodajno-pravne komisije............:......386</p>
<p>— odbora za družbeni plan, finance in proračun RZ.........387</p>
<p>— odbora za proučevanje zakonskih in drugih predlogov GZ.....388</p>
<p>13. Predlog odloka o soglasju k določitvi stopenj osnovnega prispevka za
invalidsko in pokojninsko zavarovanje ter prispevka za otroški dodatek 389</p>
<p>Obrazložitev.......................,.....389</p>
<p>Poročila:</p>
<p>— zakonodajno-pravne komisije...................390</p>
<p>— odbora za proučevanje zakonskih in drugih predlogov SZZ.....390</p>
<p>14. Predlog zakona o -prenehanju veljavnosti zakona o najvišji meji, do
katere se sme določati stopnja osnovnega prispevka za zdravstveno
zavarovanje delavcev..........................391</p>
<p>Obrazložitev.............................391</p>
<p>Poročila:</p>
<p>— zakonodajno-pravne komisije...................392</p>
<p>— odbora za proučevanje zakonskih in drugih predlogov SZZ.....392</p>
<p>15. Predlog odloka o soglasju k določitvi stopnje oziroma višine prispevka</p>
<p>za osnovno zdravstveno zavarovanje kmetov za leto 1966 ..............392</p>
<p>Obrazložitev.............................393</p>
<p>Poročila:</p>
<p>— odbora za proučevanje zakonskih in drugih predlogov SZZ.....393</p>
<p>— zakonodajno-pravne komisije......................................395-</p>
<p>
16. Predlog zakona o izvrševanju vzgojnih, ukrepov............395</p>
<p>Obrazložitev.............................405</p>
<p>Poročila:</p>
<p>— zakonodajno-pravne komisije...................412</p>
<p>— odbora za organizacijsko-politična vprašanja RZ.........418</p>
<p>— odbora za proučevanje zakonskih in drugih predlogov OPZ .... 420</p>
<p>— odbora za proučevanje zakonskih in drugih predlogov OPZ — dodatno
poročilo ..........................422</p>
<p>— zakonodajno-pravne komisije — dodatno poročilo.........423</p>
<p>17. Predlog zakona o arhivskem gradivu in o arhivih.......... . 424</p>
<p>Obrazložitev.............................433</p>
<p>Poročila:</p>
<p>— zakonodajno-pravne komisije...................437</p>
<p>— odbora za prosveto in kulturo RZ.................441</p>
<p>— odbora za proučevanje zakonskih in drugih predlogov PKZ .... 444</p>
<p>— zakonodajno-pravne komisije — k amandmajem..........447</p>
<p>18. Predlog odloka o potrditvi zaključnega računa cestnega sklada SR</p>
<p>Slovenije za leto 1965 ................................................449</p>
<p>Obrazložitev............................450</p>
<p>Poročila:</p>
<p>— zakonodajno-pravne komisije...................451</p>
<p>— odbora za proučevanje zakonskih in drugih predlogov GZ.....451</p>
<p>19. Predlog odloka o soglasju k finančnemu načrtu cestnega sklada SR</p>
<p>Slovenije za leto 1966................................................451</p>
<p>Obrazložitev.............................451</p>
<p>Poročila:</p>
<p>— zakonodajno-pravne komisije...................452</p>
<p>— odbora za proučevanje zakonskih in drugih predlogov GZ.....452</p>
<p>20. Predlog odloka o potrditvi zaključnega računa sklada SR Slovenije za šolstvo za leto 1965 .............................452</p>
<p>Obrazložitev.............................453</p>
<p>Poročila:</p>
<p>— zakonodajno-pravne komisije...................453</p>
<p>— odbora za proučevanje zakonskih in drugih predlogov PKZ .... 453</p>
<p>21. Predlog odloka o soglasju k finančnemu načrtu sklada SR Slovenije za</p>
<p>šolstvo za leto 1966....................................................454</p>
<p>Obrazložitev.............................i5k</p>
<p>Poročila:</p>
<p>— zakonodajno-pravne komisije...................455</p>
<p>— odbora za proučevanje zakonskih in drugih predlogov PKZ .... 455</p>
<p>22. Predlog odloka o povračilih in nagradah sodnikom porotnikom okrožnih
sodišč, okrožnih gospodarskih sodišč, Višjega gospodarskega sodišča v</p>
<p>Ljubljani in Vrhovnega sodišča SR Slovenije..........................455</p>
<p>Obrazložitev.............................457</p>
<p>Poročila:</p>
<p>— zakonodajno-pravne komisije...................458</p>
<p>— odbora za organizacijsko-politična vprašanja RZ.........459</p>
<p>— odbora za proučevanje zakonskih in drugih predlogov OPZ .... 459</p>
<p>(23/ Predlog odloka o tem, za katere gospodarske organizacije imenuje
člane v komisijo za razpis mesta direktorja tudi Izvršni svet Skupščine SR</p>
<p>Slovenije ..............................459</p>
<p>Obrazložitev.............................460</p>
<p>Poročila:</p>
<p>— zakonodajno-pravne komisije...................461</p>
<p>— odbora za organizacijsko-politična vprašanja RZ..........462</p>
<p>— odbora za proučevanje zakonskih in drugih predlogov OPZ.....463</p>
<p>— zakonodajno-pravne komisije — k amandmajem.........463</p>
<p>24. Predlog sklepov Organizacijsko-političnega zbora glede ureditve
delovnih razmerij v skladu s splošnimi akti delovnih organizacij ....
464</p>
<p>25. Poročilo o obravnavi materialnega položaja študentov v Sloveniji . .
. 466</p>
<p>26. Poročilo o obravnavi problemov proizvodnje, distribucije in
potrošnje zdravil ................................467</p>
<p>27. Seznam govornikov.........................474</p>
<p>Izdala in založila Skupščina SR Slovenije Urednik Milan Megušar-Borut
Natisnila tiskarna »Jože Moškrič« v Ljubljani oktobra 1966 v 300 izvodih
Obseg 492 strani</p>
<p>Pri izračunu višine anuitet je upoštevana odložitev plačila zapadlih
kreditov s strani republiškega proračuna in skladov v znesku 564
milijonov dinarjev. Kolikor bi se navedene anuitete plačale banki iz
drugih virov (dopolnilna in redna sredstva skupnih rezerv), bi se za
navedeni znesek anuitete povečale.
</p>
</body>
 </text>
</TEI>